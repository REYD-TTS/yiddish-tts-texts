קאַפּיטל אײנס

אױף די זאַמדיקע װעגן פון זאַקסן אן שלעזיע קײן פּױלן, דורך װעלדער, דערפער און שטעטלעך, חרובע אין אָפּגעברענטע נאָך דער נאַפּאָילעאָנישער לעאָנישער מלחמה, האָבן זיך געצױגן אײנס נאָך ס'אַנדערע פורן מיט מענער, װײבער, קינדער און זאַכן.

די פּױלישע פּױערים, די לײב-שקלאַפן פון די פּריצים, האָבן אָפּגעשטעלט זײערע אַקערס אין מיטן פעלד און, פאַרהױבנדיק די הענט צו די אײגן פאַר דער זון און שטױב, האָבן זײ מיט צעצױגענע, בלױע אַפּלען לאַנג באַטראַכט די פרעמדע װאָגנס און מענטשן. די פּױערטעס האָבן אָנ-געשפּאַרט זיך מיט די הענט אױף די „מאָטיקעס" און פאַררוקט די רױטע טיכלעך פון די קעפּ, כדי צו זען. די פלאַקס-האָריקע קינדער אין בלױזע גראָב-לײװנטענע העמדלעך זענען, צוזאַמען מיט די הינט, אַרױס פאַר די געפלאָכטענע דאָרפישע פּלױטן פון די ערד-שטיבלעך און מיט אַ געבילערײ און געשרײ באַגעגנט די דורכרײזנדיקע. פאַר ייִדישע דאָרפישע קרעטשמעס זענען ייִדישע ייִנגעלעך מיט שװאַרצע, געקרײזלטע פּאהלעך און אין ציציתכנפותלעך אױף די צעריסענע הױזלעך געשטאַנען פאַר די טירן און מיט אױפגעריסענע שװאַרצע און פאַרחידושטע אױגן באַטראַכט די װאָגנס, װאָס האָבן זיך געצױגן אין אַ לאַנגער רײ, לאַנגזאַם און פאָראױס.

— מאַמע ! — האָבן זײ גערופן זײערע מוטערס, די שענקערינס פון די קרעטשמעס. — קום זען, מאַמע !

מאָדנע פורן און מענטשן זענען איבער די פּױלישע װעגן געפאָרן, אַזעלכע, װאָס מען האָט אין פּױלן זעלטן געזען. די פורן זענען נישט געװען נישט .פּריציש-שײנע ; נישט קײן דאָרפיש-לאַנגע און שמאָלע, מיט לײטערס אין בײדע זײטן, װי עס נוצן די פּױערים ; נישט קײן ייִדישבאַלעגאָלעשע מיט פאַרלאַטעטע זײטן און נאָכהעגענדיקע עמערס ; נישט קײן פּאָסט-װאָגנס מיט פיר פערד און טרומײטערס. אױך די פערד אין די װאָגנס זענען געװען אַנדערש געשפּאַנט, מיט אַ סך לעדערלעך, פּאַסן און רימענס, װאָס אין פּױלן זעט מען עס נישט. אָבער גאָר אַנדערש זענען געװען די מענטשן, װאָס זענען אױף די פורן געפאָרן.

פאַרשידן זענען זײ געװען, די פורן : פורן ברײטע, מיט שװערע הױכע רעדער און אין גוטע פערד געשפּאַנט, און פורן לײכטע, שלעכט-צוזאַמענגעשטעלטע, פון אײן פערדל געשלעפּט ; פורן-הײזער, מיט װענט און אַ דאַך, װי עס האָבן אַזעלכע װאַנדערנדיקע קאָמעדיאַנטן און צירק-לײט, און פורן מיט לײװנט באַדעקט אױף רײפן, װי עס ניצן ציגײנער. צװישן די פורן

8

די ברידער אַשכנזי

האָבן זיך אױך דורכגעװאָרפן קלײנע װעגעלעך, געפירט פון צװײ גרױסע הינט, און אַנדערע, צו ועלכע עס זענען געװען בלױז אײנגעשפּאַנט מאַן און װײב, און קינדער האָבן אונטערגעשטופּט פון הינטן.

ענלעך צו די פורן זענען געװען די באַלעבאַטים זײערע. עס זענען געלעגן פונאַנדערגעלײגט אױף די פורן-הײזער פעטע, בײכיקע דײטשן מיט בלאָנדע בערד, װאָס פון פאָרנט זענען זײ געגאָלט און אױפן האַלז װאַקסן זײ, מענער מיט לולקעס אין די מײלער און מיט זײגערלעך אין די טאַשן. לעבן זײ האָבן זיך געפּאָרעט באַלײבטע דײטשקעס, װײבער אין הױבן אױף די קעפּ און אין הילצערנע שיך אױף די רױט-װאָלענע זאָקן, אױסגעפילט מיט פיס. דידאָזיקע װאָגנס זענען געװען פול מיט זאַכן, בעטגעװאַנט, קלײדער, שטיקער װעבערײען, קופּערשטיכן פון דײטשע קעניגן און זיגרײכע קריגן, אַזױ אױך מיט אַ ביבל און מיט עטלעכע געבעטביכלעך. גענדז, הינער אין קאַטשקעס האָבן נישט אױפגעהערט קאַרדאַטשען אין זײערע שטײגן. קראָליקעס האָבן געפּישטשעט און געשפּרונגען אין הײ. ים-חזרימלעך האָבן געקװיטשעט. פון דרױסן מיט שטריק צוגעבונדענע צום װאָגן פון הינטן זענען מיטגעגאַנען צו עטלעכע קי, דיקע און גרױס-אײטערדיקע.

אין די קלענערע װאָגנס זענען די מענטשן געװען אַזױ מאָגער און פאַרהאָרעװעט, װי די אײנצלנע פערדלעך זײערע, װאָאָ האָבן זײ, געבױגענע ביז דער ערד, געשלעפּט איבער די שװערע װעגן. די אײנצלנע קי, װאָס זענען נאָכגעגאַנגען, זענען געװען דאַר און און װײניק-מעלקיק. אין די װאָגנס זענען בלױז די קלײנע קינדער געזעסן. טאַטע-מאַמע און ד'י עלטערע קינדער זענען מיטגעגאַנגען בײ דער זײט, אונטערגעשטופּט אַ ראָד, געשריגן אױפן פערד.

פאַרמאַטערט, האַלב-הונגעריק און באָרװעס זענען געװען די אָרעמסטע ואָס האָבן זײערע קלײנע װעגענער געפירט אין הינט געשפּאָנט, אָדער זײ גאָר אַלײן געשלעפּט. אײסער קינדער און עטלעכע אָרעמע פּעקלעך, האָבן זײ בלױז געהאַט צו עטלעכע הינער און קראָליקעס. זעלטן, אַז אימיצער האָט אױך פאַרמאָגט אַ ציג. די װײבער מיט די מענער זענען גלײך געגאַנגען אין שפּאַן, מיט שטריק צום װאָגן געבונדן.

דאָס אײנציקע, װאָס יעדער פון די װאַנדערער האָט געהאַט, אַלצאײנס אַ רײכער צי אַן אָרעמער, דאָס איז געװען אַ הילצערנע װעב-שטול פון גלאַטיקע העלצער, שטאַנגען און שטריק צוזאַמענגעבונדן.

— זאָל זײן געלױבט דער נאָמען פון יעזוס כריסטוס ! — האָבן פאַרבײגײענדיקע פּױערים און פױערטעס די דורכפאָרער באַגריסט. — װוּהין פאָרט איר דאָס, מענטשן ?

די פרעמדע האָבן נישט געענטפערט אױף דער באַגריסונג, אױך נישט געזאָגט װוּהין זײ פאָרן.

— גוטען טאַג ! — האָבן פײ בלױז געזאָגט. — גריס גאָט !

די ברידער אַשכנזי

9

די פּױלישע פּױערים האָבן קײן װאָרט נישט פאַרשטאַנען און אױסגעשפּיגן.

— געצנדינער ! — האָבן זײ געברומט בײז און זיך איבערגעצלמט. — קײן קאַטױליש װאָרט פאַרשטײט עס נישט.

די ייִדישע קרעטשמאַרעס האָבן זיך יאָ מיט די פרעמדע צונױפגערעדט. זײ האָבן זײ אין ייִדיש אײנגעלאַדן אין די קרעטשמעס אָפּצורוען, אונטערצוהאַלטן זיך. אָבער די פרעמדע האָבן די אײנלאַדונג נישט אָנגענומען, נישט אַפילו קײן קװאַטירל אָקאָװיט, װי די פּױלישע פּױערים, אױסגעטרונקען. זײ האָבן אַלץ געהאַט מיט זיך אײגנס, גענעכטיקט אין די פורן אױ נישט אױסגעגעבן קײן גראָשן אין װעג.

דאָס זענען װעבער פון דײטשלאַנד, טײל פון מערן, קײן פּױלן געפאָרן זיך באַזעצן.

װאָרעם אין דײטשלאַנד זענען מענטשן אַ סך געװען און ברױט װײניק. אין פּױלן איז ברױט אַ סך געװען אָבער קײן סחורות זענען גאָרנישט געװען. די פּױערים האָבן אַלײן פון פלאַקס זיך גראָבע לײװנט אױסגע - שפּונען. אָבער די שטאָטישע מענטשן ,װאָס טראָגן בײנװלנע, װאָלענע און זײדענע שטאָפן, האָבן געמוזט אױסלענדישע סחורות קױפן. אַלע, װאָס דאָס לאַנד האָט געדאַרפט אױף קלײדונג, געװאַנט פאַר דער באַפעלקערונג, פאַר דער אַרמײ, האָבן די ייִדן געבראַכט פון אױסלאַנד, איבערהױפּט פון דאַנציג מיט דער װײסל. דאָס געלט איז אין לאַנד נישט געבליבן, און אַגענטן זענען פון פּױלן קײן דײטשלאַנד אַרױסגעשיקט געװאָרן און צוגערעדט די דײטשע װעבער, צו קומען קײן פּױלן, װוּ זײ װעלן קריגן ערד אומזיסט, זײ װעלן די סחורות ,װאָס זײ װעלן אױסװעבן, גוט פאַרקױפן און זײ װעלן האָבן ברױט צו דער זעט.

די װעבער, האַלבע פּױערים דערצו, האָבן אַלץ מיט זיך מיטגעפירט אין נײעם לאַנד, פון אַ הון ביז אַ קאַץ, פון אַ קאַנטשיק צו שמײסן קינדער ביז אַ שפּינדל, פון אַ האַרמאָניקע צו שפּילן אין זונטיק ביז אַן אַקער-אײזן צו באַַרבעטן די ערד. אין בעסערע װאָגנס זענען נאָכגעפאָרן לאַמ-געקלײדעטע פּאַסטאָרן מיט װײב און קינדער, צו דערהאַלטן בײם פּראָטעסטאַנטישן גלױבן זײערע שאָף אין פרעמדן קאַטױלישן לאַנד און צו דערציען די קינדער אין גלױבן און אין אונטערטעניקײט צו גאָט און צום קײזער.

געצױגן האָבן די פרעמדע צום פלאַך-לאַנד, צו דער געגנט פון װאַרשע, פון זשיראַרדאָװ ביז קאַליש, פון פּאַביאַניץ און זגערזש ביז פּיעטראָקאָװ.

אַ טײל פון זײ האָט זיך באַזעצט אין שטעטל לאָדזש, װאָס ליגט בײם שמאָלן שטײענדיקן װאַסערל לודקאַ. אין אַ זײט פון שטעטל, אױפן װעג װאָס פירט צו סאָסנע-װעלדער, האָבן די פרעמדע זיך אױסגעבױט הײזלעך, פאַרפלאַנצט גערטנער, פאַרזעצט קאַרטאָפל, אױסגעגראָבן ברונעמער, פאַרזײט תּבואה און אַװעקגעשטעלט זיערע הילצערנע װעב-שטולן.

10

די ברידער אַשכנזי

דערפאַר האָט די פּױלישע רעגירונג, װאָס איז געװען אונטערגעװאָרפן דעם רוסישן צאַר, דעם קעניג פון פּױלן, געגעבן זײ אַלע פּריװילעגיעס, װאָס נאָר זײ האָבן געפאָדערט : נישט צו מאָנען בײ זײ די ערשטע יאָרן קײן שטײערן, נישט צו נעמען זײ אין מיליטער, נישט צו שטערן זײ אײ זײער פּראָטעסטאַנטישער רעליגיע, זיטן און שפּראַך, און אױך נישט צו לאָזן װױנען קײן ייִדן אין זײער נײעם װױן-אָרט בײ לאָדזש, װאָס מען האָט אַ נאָמען געגעבן „װילקי", װאָס באַטײט אין פּױלישן — װעלף. דאָס איז געװען דערפאַר, װײל דאָרט האָבן זיך אָפט װעלף אין די פראָסטיקע טעג געװיזן.

די עטלעכע מנינים ייִדן האָבן געװױנט אין שטעטעלע, אין אַ זײטיק געסעלע צװישן די „מיעשטשאַנעס". געװען זענען זײ ס'רוב שנײדערס, װאָס צוליב דעם טאַקע, װײל די גױם האָבן געדאַרפט זיך לאָזן נײען בײ זײ מלבושים, האָט מען זײ אַרײנגעלאָזט אין שטעטל, כאָטש אַנדערע ייִדן האָט מען דאָרט נישט געלאָזט װױנען.

זײ האָבן געהאַט אַ צעך, אַן אײגן שטיבל, װוּ זײ זענען זיך צונױפגעקומען, כדי צי באַראַטן זיך װעגן יעדער צרה, װאָס די גױאישע צעכן װילן זײ טאָן. אין דעם שטיבל איז אױך געשטאַנען אױף אַ טיש אַ געװײנלעך-הילצערנער ארון-קודש, ענלעך צו אַ קעסטל, אין װעלכן עס האָט גערוט אַן אַלטע ספר-תּורה. דאָרטן האָבן די ייִדן אױך געדאַװנט. קײן רב האָבן זײ נישט געהאַט, אױך נישט קײן מקװה און בית-עולם. שאלות האָט מען געפרעגט בײם דאָרפישן מלמד, װאָס מען האָט געהאַלטן צו די קינדער. װען אַ שנײדערין האָט געדאַרפט גײן אין מקװה, האָט זי דער מאַן אַרױסגעפירט הינטער דעם שטעטל צום טײך און אַכטונג געגעבן אױך איר, אַז שקצים זאָלן זי נישט טשעפּען. װינטער האָט מען אױפגעהאַקט דאָס אײז מיט אַ האַק און די װײבער האָבן זיך אין קאַלטן אײז-לאָך געטובלט. אַ מת האָט מען געפירט אױף אַ פּױערשער פור צו דער קהילה לענטשיץ, צו װעלכער די ייִדן אין שטעטעלע לאָדזש האָבן געהערט.

זײ האָבן שלעכט געלעבט מיט דער לענטשיצער קהילה, די שנײדערס פון לאָדזש, װאָרעם אין לענטשיץ זענען געװען אַ סך ייִדן אָרעמעלײט, איבערהױפּט שנײדערס, װאָס האָבן נישט געהאַט קײן ברױט ,געהונגערט פון אײן זמן ביזן צװײטן, װען ייִדן מאַכן זיך נײע קאַפּאָטעס. די שנײדערס אין לאָדזש איז עס בעסער געגאַנגען, און די לענטשיצער שנײדערס האָבן זיך אַריבערגעכאַפּט בגנבה קײן לאָדזש אַרבעטן פאַר ביליקער. די לאָדזשער שנײדערס, װאָס האָבן מורא געהאַט פאַר זײער ברױט, האָבן געמסרט פאַר דעם אונטער-פּרעפעקט אין שטעטל אױף די נײע, אַז זײ זענען פּאַרטאַטשעס, לאַטוטניקעס, װאָס מאַכן קאַליע די פּרנסה פון די אײנגעזעסענע צעך-אַרבעטער, װאָס צאָלן שטײערן. אין דער אַלאונטערטעניקסטער בקשה, װאָס זײ האָבן אָנגעגעבן, האָבן זײ אױך מנדב געװען חלב אױף ליכט פאַר דעם קלױסטער און פאַרענדיקט, אַז זײ װעלן תּמיד בעטן גאָט פאַרן געזונט

די ברידער אַשכנזי

פון ליכטיקן האַר דעם פּרעפעקט. דער אונטער-פּרעפעקט האָט געשיקט צו די פרעמדע שנײדערס זײנע סטראַזשניקעס און צוגענומען בײ זײ שער און איען. די, װאָס זענען נאָך אַמאָל געקומען בגנבה אין שטעטל, האָט מען געלאָזט בינדן אין שטריק, אָפּגעשמיסן און אַרױסגעשיקט.

דערפאַר האָט די לענטשיצער קהילה נישט געװאָלט באַגראָבן קײן מת, װאָס מען האָט געבראַכט צו פירן פון לאָדזש, ביז די שנײדערס האָבן נישט באַצאָלט אַ רענדל פאַר טאָן אים די רעכט. די לאָדזשער שנײדערס האָבן פאַר כעס אױפגעהערט צו צאָלן קהילה-עטאַט קײן לענטשיץ. האָבן לענטשיצער קהילה-לײט געפּועלט בײם מלכות, מען זאָל אַרײנשטעלן זעלנער צי די לאָדזשער שנײדערס אין די שטובן.

די גױאישע זעלנער האָבן זיך באַזעצט אין די ייִדישע הײמען, געגעסן טריפות, געכאַפּט אַ כשר מעסער און געשניטן חזיר דערמיט, גערעדט מיאוסע רײד, געטשעפּעט זיך מיט די נקבות און נאָכגעשפּאָט די ייִדן, װי זײ שאָקלען זיך בײם דאַװענען. דערצו האָט זיך צוגערוקט פּסח, װען מען טאָר נישט האַלטן קײן גױים אין שטוב, װײל זײ קאָנען מאַכן חמצדיק. די לאָדזשער שנײדערס האָבן געמוזט אַװעקלײגן די אַרבעט, כאָטש זײ האָבן אַ סך קלײדער געדאַרפט פאַרטיק מאַכן פאַר די גױים צו חגא, און אַװעק קײן לענטשיץ בעטן דעם רב, מען זאָל צונעמען די זעלנער פון דיערע שטובן.

די לענטשיצער קהל-לײט האָבן נישט אַנדערש געװאָלט צונעמען די זעלנער, ביז די שנײדערס װעלן נישט בעטן מחילה אין די בלױזע זאָקן. די שנײדערס האָבן אױסגעטאָן די שטיװל, געבליבן שטײן אין די צעריסענע זאָקן און געבעטן מחילה בײ די קהל-לײט. דערנאָך האָבן זײ אָפּגעצאָלט די צינזן פאַר דער קהילה און געגעבן תּקיעת-כף דעם רב פאַר דער ספרתּורה און עדות, אַז זײ װעלן מער די לענטשיצער שנײדערס נישט איבערגעבן אין גױאישע הענט.

דעמאָלט האָט מען אַרױסגענומען די זעלנער. לענטשיצער שנײדערסהאָבן האָבן אָנגעהױבן ציען קײן לאָדזש.

אָבער אױף די „װילקעס" װוּ די דײטשן זענען געזעסן, האָבן זײ זיך נישט געטאָרט באַזעצן. װען אַ ייִד פלעגט אַמאָל פאַרבײגײן די „װילקעס", האָבן פלאַקס-האָריקע שקצימלעך זײ נאָכגעװאָרפן שטײנער, אָנגערײצט די הינט און נאָכגעשריגן :

— העפּ, העפּ, יודע !...

קאַפּיטל צװײ

דער לאָדזשער סוחר און ראש הקהל ר' אברהם הערש אַשכנזי, װאָס מען האָט אים גערופן ר' אברהם הערש דאַנציגער, װײל ער פלעגט פאָרן קױפן ישלנס און זײדנס קײן דאַנציג, איז געזעסן בײ דער גנרא זבחים זײער אַ פאַרזאָרגטער און געצױגן האָר פון זײן לאַנגער, שװאַרצער, געדיכטער באָרד.

ער האָט נישט געזאָרגט צוליב פּרנסה, נײן. װאָרעם כאָטש די דײטשן אין לאָדזש האָבן, נאָך עטלעכע צענטליק יאָר װױנען אין שטאָט, נישט אַרײנגעלאָזט קײן ייִדן צו זיך אין די „װילקעס" און נישט צוגעלאָזן זײצום צום װעבערישן צעך, איז פונדעסטװעגן אינגיכן דאָרט אַ היפּשע ייִדישזקהילה אױסגעװאקסן, אַ קהילה מיט אַ רב ,אַ דײן, שוחטים, זעולן, אַ מקוה און אַ בית-עולם. ייִדן אין לאָדזש האָבן געהאַנדלט, פאַרדינט און געלעבט. זײ האָבן זײער שלעכטע און גראָבע אַרבעט געמאַכט, די דײטשן אין פּױלן, שװערע עװאַנט ,װאָס זענען נישט געפעלן געװאָרן די פּריצים פון די גיטער, אױך נישט די אָפיצירן, דיגניטאַרן און רײכע לײט. גוטע, פײנע סחורות, דינע װאָלנס, גלאַנציקע זײדנס און סאַמעט האָט מען נאָך אַלע געמוזט ברענגען פון אױסלאַנד. ייִדן-נגידים זענען געפאָרן מיט פּאָסטװאָגנס, אױך מיט די ערשטע באַנען, קײן דאַנציג, לײפּציג, און טײערע שטאָפן געבראַכט. אָרעמע האָבן, צוזאַמען מיט די גרענעץ-זעלנער, געשמוגלט סחורות דורך די דײטשע גרענעצן, פאַרקױפט און זײער גוט פאַרדינט. ייִדישע דאָרפס-גײער, לויִפער, זענען אַרומגעגאַנגען באָרװעסע איבער די זאַמדיקע פּױערישע װעגן, אױפגעקױפט בײ די פּױערים די װאָל פײ זײערע שעפּסן און פאַרקױפט זי אין לאָדזש צו די סוחרים, װאָס האָבן זי קײן אױסלאַנד געשיקט אױף גאַרן אױסצואַרבעטן. די פּױערים, װאָס האָבן פריער געלאָזט אַרומקריכן זײערע שעפּסן באַװאקסענע און פאַרקאָלטנטע, האָבן זײ איצט אָפט געשױרן אין געװאַשן אין די טײכלעך, זײער װאָל זאָל זײן קלאָר און װײס. אַרענדאַרן און אױפקױפער האָבן אין די פּריצישע הױפן אָפּגעקױפט די ואָל פון טױזנטער שאָף פריעראױס.

די דײטשע מײסטערס האָבן געמסרט די ייִדן, װאָס ברענגען פרעמדע סחורות פון דײטשלאַנד. אױך האָבן זײ נישט געדולדעט, װאָס די ייִדישע בײנװל-הענדלער גיבן אַרױס בײנװל צו די אָרעמע דײטשע באַלמעלאָכעס אױף אױסצואַרבעטן און זײ װאַרפן דערמיט דעם פּרײז פון די סחורות. די ייִדישע בײנװל-אַרױסגעבער, װאָס האָבן נישט געקריגן, װי די דײטשן,

12

די ברידער אַשכנזי

קרעדיט פון דער פױלישער באַנק און דערפאַר געװען געענגט אין געלט, האָבן נישט אַלעמאָל געקאָנט צאָלן די באַלמעלאָכעס אין מזומן. זײ האָבן דעריבער געמאַכט אײגענע צעטעלעך, געשריבן אין לשון-קודש, געחתמעט מיט אַ שװאַרצן שטעמפּל פון אַן אָפּגעריבענעם שטײן, װאָס האָבן פאַרטראָטן געלט.

די ייִדישע געװעלבלעך ,די שנײדערס און שוסטערס, אױך די שענקען האָבן די צעטלעך גענומען װי געלט בײ די דײטשע אָרעמע װעבער. יעדן שבת-צו-נאַכטס פלעגן די דײטשע װעבער אָפּברענגען זײער אַרבעט צו די ייִדישע אַרבעסס-געבער. זײ האָבן באַקומען דערפאַר די לשון-קודשדיקע צעטעלעד, פאַרװאָס זײ האָבן אין די געװעלבלעך געקריגן אַלץ, װאָס זײ האָבן געװאָלט : שפּײז, פלײש, אױך ביר און בראָנפן. די דײטשע מײסטערס האָבן אָנגעקלאָגט פאַר די באַַמטע די ייִדן, װאָס האָבן זיך געמאַכט אײגן ייִדיש געלט. די הױכע באַמטע האָבן פאַרװערט די ייִדן אַרױסצוגעבן די אײגענע צעטעלעך. אױך האָט מען אַװעקגעשיקט קײן ענגלאַנד אַ באַאַמטן, װאָס האָט אָנגעקױפט אַ סך בײנװל, כדי אַרױסצושטױסן די ייִדן פון בײנװל-האַנדל. אָבער דער אײנגעקױפטער בײנװל איז צעגנבעט געװאָרן דורך די באַמטע. די באַַמטע האָבן אױך גענומען שטעק-געלט בײ די ייִדן, און די דײטשע באַלמעלאָכעס האָבן װידער אױסגעאַרבעט סחורות פאַר די ייִדן און גענומען בײ זײ די לשון-קודשדיקע צעטעלעך. די אײגענע באַמטע, װאָס האָבן אַרױסגעגעבן די געזעצן קעגן ברענגען סחורות פון אױסלאַנד, האָבן גערן געקױפט בײ די ייִדן די פרעמדע פײנע סחורות, פּונקט װי זײ האָבן גערן גענומען כאַבאַר בײ די שמוגלערס, װאָס האָבן די פרעמדע סחורות געבראַכט אין לאַנד אָן צאָל.

פון די אָנגעזעענסטע נגידים אין שטעטל לאָדזש איז געװען ר' אברהם הערש דאַנציגער. עטלעכע מאָל אין יאָר איז ער געפאָרן קײן דאַנציג, ער האָט די טײערסטע װאָלנס און זײדנס געבראַכט און פאַרקױפט צו די קלײנע סוחרים און דאָרפס-גײער. גראָד איצט, נאָך פּורים, איז ער געקומען צו פאָרן פון װעג, װוּ ער האָט זײער גוטע געשעפטן געמאַכט. ער האָט שײנע מתנות געקױפט פאַר זײן װײב און טעכטערלעך. אױך האָט ער געקױפט אַ גרױסן זילבערנעם בעכער אױף קידוש פאַר זײן רבין, דעם װאָרקער, אַ מתנה. אין שטוב האָט ער געטראָפן אַלץ בשלום. פון דעם אַלעם האָט ר' אברהם הערש געהאַט אַ סך נחת.

עגמת-נפש האָט ער געהאַט פון קהל-זאַכן. כאָטש ער איז נאָך געװען אַ גאַנץ יונגער מענטש, איז ער שױן, צוליב זײן נגידישקײט, למדנות און פרומקײט, געװען דער ראש הקהל פון שטאָט. אין דער קהילה האָבן ז-ך אַ סך דאגות און קלאַפּאָטן אָנגעזאַמלט פאַר דער צײט, װאָס ער איז געוען אין װעג צוליב מסחר.

ערשטנס, האָט מען געדאַרפט שאַפן מעות-היטין, געלט אױף פּסח פאַר די אָרעמעלײט אין שטאָט. נישט נאָר די הײזער-גײער, נאָר אױך אַ

14

די ברידער אַשכנזי

סד באַלמעלאָכעס האָבן, נאָך דער גאַנצער האָרעװאַניע זײערער אַ גאַנץ יאָר, נישט געהאַט מיט װאָס אַרײנצופירן דעם פּסח אין שטוב אַרײן. מען האָט געערפט שאַפן פאַר זײ מצות, װײן, אײער, פלײש און שמאַלץ. ר' אברהם הערש האָט גענומען די רױטע קעשענע-פאַטשײלע אין האַנט און מיט עטלעכע ובע באַלעבאַטים געגאַנגען איבער נגידישע שטובן זאַמלען געלט. אָבער װאָס מער מען האָט צונױפגענומען, אַלץ מער האָט מען געדאַרפט. די אָרעמעלײט אין דער קהל-שטוב האָבן די טירן אָפּגעריסן, געװײנט און געהאַט טענות.

צװײטנס, האָט מען געדאַרפט אױסלײזן געפאַנגענע, װאָס זענען געזעסן געבונדענע אין תּפיסה. אױף די פּױלישע װעגן און שטעגן האָבן די קאָזאַקן געשלאָגן זיך מיט די פּריצים, װאָס האָבן מורד געװען אין רוסישן מלכות און געװאָלט צוריק אַרױפזעצן אַ פּױלישן מלך אױף דעם טראָן. די מורדים האָבן זיך אױפגעהאַלטן אין די װעלדער. די קאָזאַקן האָבן זײ געיאָגט, געטריבן, געכאַפּט, געהאַנגען. אָבער עס זענען געװען ייִדןאַרענדאַרן, װאָס האָבן צו די מורדים, זײערע פּריצים, פּולװער געפירט. די, װאָס מ'האָט געכאַפּט, האָבן די קאָזאַקן אױפגעהאָנגען אױף די בױמער בײ די װעגן. גראָד פאַר פּסח האָט מען אין לאָדזשער תּפיסה געבראַכט עטלעכע דאָרפישע ייִדן. זײ זענען געפאָרן אױף די װעגן מיט פעסלעך עפּל, אין װעלכע זײ האָבן געהאַט פאַרפּאַקט פּולװער. די קאָזאַקן אױפן װעג האָבן דורכגעשטאָכן מיט די פּיקעס דאָס שטרױ אין די װאָגנס און קײן זאַך נישט געפונען. נאָר מיטאַמאָל האָבן זײ גענומען רױבן די עפּל אױף עסן, און זײ האָבן אינמיטן פון אַ פעסל געפונען דעם באַהאַלטענעם פּולװער. עטלעכע ייִדן האָבן די קאָזאַקן גלײך אױפגעהאָנגען. די איבעריקע האָבן זײ געבראַכט געבונדענע קײן לאָדזש און אַרײנגעזעצט אין תּפיסה. איצט זענען די װײבער זײערע און קרובים געשטאַנען אין דער קהילה און געװײנט, מען זאָל די געהאַנגענע ברענגען צו קבר ישראל און די אַרעסטירטע אױסלײזן פון גױאישע הענט, װײל אַנישט װעט מען זײ הענגען.

די קהילה האָט דערפאַר אַ סך געלט געדאַרפט. אױך האָט מען פאַר דיאַרעסטאַנטן אַרעסטאַנטן געדאַרפט אָנגרײטן מצות, זײ זאָלן נישט עסן קײן חמץ אין תּפיסה.

דריטנס, זענען באַגאַנגען געװאָרן זינד אין שטאָט. אַ חברה אױפגעקלערטע לײט, נגידים, װאָס זענען צו-פעט געוהאָרן און געװאָלט אַראָפּושרפן דעם עול פון ייִדישקײט פון זיך, האָבן געבעטן בײם מלכות, מען זאָל זײ לאָזן עפענען אַ שקאָלע פאַר זײערע קינדער, װוּ מען װעט אפטע לערנען גױאיש, זײ װעלן דאָרט זיצן אין די בלױזע קעפּ און אַװעקגײן פון די חדרים און פון ייִדישקײט. דאָס מלכות איז נישט לײכט אײנגעגאַנגען דערױף, אָבער די נגידים, די אױפגעקלערטע לײט, האָבן זיך געלאָזט קאָסטן אַ סך געלט, און מיט געלט קאָן מען אַלץ דערגרײכן. אױך האָט מען געזאָגט, אַז דיזעלביקע לײט װעלן אױסבױען זיך אַן אײגענע שול, װי די דײשע

די ברידער אַשכנזי

15

ייִדן אין אױסלאַנד, אַרײנשטעלן דאָרט אַן אָרגל װי אין אַ טומאה און דעי חזן װעט בלעקערען װי אַ גלח. ר' אברהם הערש האָט געװוּסט, אַז אַזאַ שול איז ערגער װי אַ טומאה. װײל אין אַ טומאה גײען נאָר גױים אָדער משומדים, אָבער אין אַזאַ שול װעט מען נאָך אַרײנשטעלן ספר-תּורות, מען װעט אַרײנציען פּראָסטע ייִדן און אַראָפּפירן זײ פון גלײכן װעג, װאָס ברענגט צו שמד.

אױך איז געשען אַן אַנדער זינד :

ייִדן, דאָרפס-גײער, װאָס גײען איבער די דערפער אױסצוקױפן בײ די פּױערים װאָל, פעלכלעך און חזיר-האָר, האָבן זיך דערװאָוסט פון די גױים, אַז דער לאָדזשער בחור נפתלי „משומד", װאָס מען האָט אים שױן נישט אײן מאָל פאַרטריבן פון שול-הױף פאַר נישט-אָפּגעהיט-זײן אין ייִדישקײט, האָט זיך גאָר פאַרדונגען צו אַ דײטש, אַ װעבער, אױסצולערנען זיך װעבערײ. דערבײ האָט מען געזאָגט, אַרבעט דער יונג אום שבת און ער עסט בײ דעם גױ טריפות.

ר' אברהם הערש האָט דעם יונג געשיקט רופן אין דער קהילה אַרײן און אים מתרה געװען, אַז אױב ער װעט נישט אַװעקגײן פון דעם גױ, װעט אים קהל איבערגעבן צו די זעלנער. אָבער דער בחור האָט נישט געװאָלט הערן און גערעדט עזות, אַז ער װיל זיך אױסלערנען װעבערײ. די באַמטע האָבן גאָרנישט געװאָלט נעמען דעם נפתלי צו די זעלנער, װי קהל האָט געבעטן. דאָס האָט געבראַכט דערצו, אַז אױך אַנדערע ידן, גרינגע אין ייִדישקײט האָבן גענומען זיך דערנענטערן צו די גױים. אַזױ האָט דער יונגערמאַן מענדל פלידערבױם, װאָס האָט געהאַלטן עטלעכע װעב-שטולן און אױסגעלערנט זיך בײ זײנע אַרבעטער, די דײטשן, די אַרבעט, אָנגעגעבן אַ בקשה צו דעם גױאישן צעך, מען זאָל אים אַרײננעמען צװישן די מײסטערס. די באַמטע האָבן אים צוגעהאָלפן, וריל ער האָט זיך אָנגעטאָן קורצע קלײדער, אָפּגעשױרן זיך די באָרד און אױסגעלערנט זיך שרײבן און רעדן גױאיש. צװישן די פּראָסטע לײט און די באַלמעלאָכעס האָט עס געװעקט קנאה און אַ חשק נאָכצוטאָן די אָפּטריניקע. גלײך דערױף איז אױסגעבראָכן אַן אונטערגאַנג אין שטעטל, קינדער זענען געשטאָרבן פון שאַרלאַך און עס איז געװען צו זען, אַז דאָס איז גאָטס שטראָף פאַר די זינד פון די פּושעי-ישראלים.

נאָר דאָס גרעסטע עגמת נפש האָט ר' אברהם הערש געהאַט דערפון, װאָס זײן װײב האָט אים נישט געלאָזט פאָרן אױף יום-טוב צום רבין. ער פלעגט זיך פירן צו פאָרן אױף אַלע יום-טובים קײן װאָרקע, נישט נאָר אױף ראש-השנה, יום-כיפּור און שבועות, נאָר אױך אַפילו אױף פּסח. זײן װײב האָט געװײנט, אַז ער פאַרשטערט איר דעם יום-טוב און אַז זי מוז אַהײמפאָרן צו איר טאַטן, דעם דײן, קײן אָזאָרקאָװ, ער זאָל איר אָפּריכטן דעם סדר, װי אַן אלמנה, חלילה. ר' אברהם הערש האָט זיך פון װײבערשע טרערן נישט געמאַכט קײן סד. דערױף איז זי אַ ייִדענע, האָט ער גע-

די ברידער אַשכנזי

ייִאיסט, זי זאָל װײנען. אָבער דאָס מאָל איז געװען עפּעס אַנדערש. זי האָט זיך געריכט אַ ליאַדע טאָג אין קימפּעט. זי האָט געשפּירט, אַז עס װעט געבױרן װערן אַ ייִנגל, װאָרעם זי פלעגט פילן שטױסן אין דער רעכטער זײט בױד. און זי האָט נישט געװאָלט ,אַז דער ברית זאָל געפּראַװעט װערן אָן דעם פאָטער.

— איך װעל זיך, שונאי ציון, אַ מעשה אָנטאָן, — האָט זי געװײנט, — כ'װעל נישט איבערלעבן די חרפּה.

זי איז פון װײנען קראַנק געװאָרן, היץ געקריגן, און ר' אברהם הערש האָט זיך קײן אָרט נישט געפונען. ער האָט אַלעמאָל אױפסנײ באַטראַכט דעם שײנעם זילבערנעם בעכער, װאָס ער האָט געקױפט פאַר זײן רבין אַ מתנה אױף אַ כוס של אליהו, און ער האָט זיך געביסן די שװאַרצע באָרד פאַר פאַרדראָס.

אױך זענען די װעגן קײן װאָרקע נישט געװען רואיק. די קאָזאַקן זענען אומעטום אַרומגעריטן און געשלאָגן די דורכרײזנדע. אַ סך מאָל האָבן זײ אומשולדיקע מענטשן געשמיסן און אַפילו געהאַנגען. מענטשן האָבן אים אָפּגערעדט פון פאָרן אין אַזאַ סכנותדיקער צײט.

אָבער ר' אברהם הערש האָט נישט געװאָלט הערן, װאָס מענטשן זאָגן. פאַר דער לעצטער נסיעה צום רבין אױף סוכות, האָט ער דערמאָנט אין קװיטל זײן װײב, װאָס איז געהאַט פאַרגאַנגען אין טראָגן מיט עטלעכע חדשים צוריק. דער רבי האָט אױסגעהערט און געזאָגט :

— אברהם-הערש, דײנע דורות װעלן זײן נגידים.

ר' אברהם האָט פאַרצױגן דעם שטערן.

— רבי, — האָט ער געזאָגט מיט מורא, — כ'װאָלט װעלן, זײ זאָלן זײן יראי-שמים.

דער רבי האָט אים גאָרנישט געענטפערט דערױף. ר' אברהם הערש האָט נישט איבערגעפרעגט, נאָר געדענקט האָט ער אין דעם און געזען דערין אַ שלעכטן סימן. גראָד איצט, אײדער דער נײער דור קומט אױף דער װעלט, האָט ער געטראַכט, װאָלט ער געדאַרפט פאָרן צום רבין און רעדן מיט אים װעגן דעם, אַז ער װיל, אַז זײנע קינדער זאָלן זײן ייִדן. װעגן דער מורא צו פאָרן האָט ער נישט געטראַכט. ער איז נישט געװען קײן מוראדיקער, ר' אברהם הערש. אין די װעגן האָט ער שױן גענוג געהאַט דורכגעמאַכט, געפאַרן אַלערלײ, שרעק. אָפּגעהאַלטן האָט אים דאָס קינד, װאָס דאַרף קומען אױף דער װעלט. עס װעט זײן פאַר דער ייִדענע אַ גרױסער צער צו בלײבן אַלײן אין קימפּעט, האָט ער געטראַכט. זי ועט קײן סדר נישט קאָנען אָפּריכטן. אױך װעט ער אױפן ברית נישט קאנען זײן, אױב עס װעט מיט גאָטס הילף זײן אַ ייִנגל. דער שװער זײנער, דער דײן, װעט אים פאַרשעלטן פאַר אַזאַ פירעכץ.

פון דער אַנדערער זײט האָט אים געצױגן צום רבין. אױף אים האָבן געושרט אָרעמע חסידים פון שטיבל, ער זאָל זײ מיטנעמען אױף זײנע

די ברידער אַשכנזי

17

הוצאות און אױסהאַלטן זײ מיט עסן. זײ װעלן לאַכן פון אים, װאָס ער װעט זיך לאָזן איבעררעדן פון אַ ייִדענע און בלײבן אין-דערהײם. צוליב אים װעלן ייִדן האָבן אַ פאַרשטערטן יום-טוב. דערצו האָט ער געקױפט דעם רבין אַזאַ שײנעם זילבערנעם בעכער. װאָסער פּנים װעט ער האָבן, װען ער װעט געבן דעם רבין אַ פּסחדיקן כוס של אליהו אין שבועות ערשט ? און דער עיקר טאַקע װעגן די קינדער. דער רבי האָט געזאָגט, אַז זײ װעלן זײן נגידים. אָבער ער װאָלט װעלן, דער רבי זאָל אים װינטשן זײ זאָלן זײן אָפּגעהיטענע ייִדן. אױב, חלילה, עס איז באַשערט ,אַז צוליב זײער נגידישקײט זאָלן זײ קײן ייִדן נישט זײן, איז ער מוחל דאָס נגידות, זאָלן זײ ליבערשט זײן מלמדים, אַבי ערלעכע ייִדן. ער מוז רעדן מיטן רבין װעגן דעם, װי לאַנג ס'איז נאָך צײט. װען זי, דאָס װײב זײנס, װאָלט נישט געװען קײן ייִדענע, נאָר אַ בר-דעת, װאָלט זיך אים אַלײן געדאַרפט איצט טרײבן צום רבין, אײדער נאָך ס'קינד קומט אױף דער װעלט. נאָר װאָס פאַרשטײט אַ ייִדענע, אַ חוץ טרערן ? אָבער דערױף איז ער אַ מאַנסביל, װאָס פאַרשטײט בעסער, װאָס דאַרף נישט װײך װערן צוליב װײבערשע געװײנען.

און ער האָט גענומען פּאַקן די װאַליזעס, די גרױסע לעדערנע רײזעטאַשן, מיט װעלכע ער פאָרט קײן דאַנציג, ער האָט אײנגעפּאַקט טלית און תּפילין, די אַטלעסענע קאַפּאָטע, ספרים ,אַ גמרא צו לערנען שיעור אין װעג, דעם זילבערנעם בעכער, העמדער. װי אַן אמתער װאָרקער חסיד האָט ער אױך נישט פאַרגעסן אײנצופּאַקן עטלעכע פלעשער פּסחדיקן רײנעם שפּירט, אָקאָװיט. און ער האָט געשיקט לאה-שרה די דינסט נאָך דעם באַלעגאָלע.

— אברהם הערש, — האָט דאָס װײבל מיטן פאַרריסענעם בױך געװײנט, — איך װעל נישט איבערלעבן דעם בזיון !

ר' אברהם הערש האָט זיך נישט אומגעקוקט. ער האָט געקושט די מזוזה און אַרױס. ערשט אין דער טיר שטײענדיק, האָט ער צוגעװוּנטשן דעם װײב אַ גרינג האָבן. דערנאָך האָט ער זיך דערמאָנט צוצוגעבן, אַן אױב עס װעט זײן אַ ייִנגל, מיט גאָטס הילף, זאָל מען אים אַ נאָמען געבן שמחה בונם.

— הערסט, למען השם, שמחה בונם, נאָכן פּשיסכער רבין, זכרונו לברכה, — האָט ער אַרײנגעשריגן פון דער אָפענער טיר. — אַזױ װיל איך.

קאַפּיטל דרײ

ר' אברהם הערשט װײב האָט קײן טעות נישט געהאַט אין אירע סימנים מײם טראָגן. די שטױסן אין אַ זײט, װאָס זי האָט אין די לעצטע חשים געפילט, זענען נישט געוען אומזיסט. זי האָט געװוּסט, אַז דאָס איז

18

די ברידער אַשכנזי

אַ סימן פון טראָגן מיט אַ ייִנגל, און אַזױ איז עס טאַקע געװען. נאָר אָנשטאָט אײן ייִנגל, זענען געקומען צװײ, אַ צװילינג.

נאָך אַ שװערער סדר-נאַכט אין װײען איז פאַרטאָג געקומען אַ קינד. די שכנטעס פון הױף האָבן גיך געכאַפּט דאָס נײ-געבױרענע נפשל, אַ פּאַטש עס געגעבן, ס'זאָל שטאַרקער װײנען, װאָס עס איז גוט פאַר אַ נײ-געבױרענעם, און אױפהױבנדיק עס צום לאָמפּ, האָבן זײ אױסגערופן מיט שמחה צו דער געװינערין :

— מזל-טוב, אַ ייִנגל !

די געװינערין האָט נישט אױפגעהערט שרײען און די װײבער האָבן זי באַרואיקט.

— נו, שױן, שױן, קימפּעטאָרין, — האָבן זײ איר געגלעט דאָס פאַרשװיצטע פּנים. — שײן אַלץ אַריבער בשלום. נישט קרעכצן !

אָבער לאה שרה די דינסט, אַ געניטע קינדלערין, האָט גלײך מיט איר געניט אױג דערזען, אַז עס איז נאָך נישט אַלץ אַריבער, אַז עס גײט נאָך אַ קינד.

— האַלט זיך אָן, באַלעבאָסטע קרױן, מיט די הענט בײם קאָפּ פון בעט, — האָט זי געגעבן אַן עצה, — װעט איר לײכטער געבױרן.

נאָך עטלעכע מינוטן איז געקומען אַ צװײט קינד, אַ גרױס און אַ שװערס.

מען האָט עס נישט געדאַרפט געבן קײן פּאַטש עס זאָל בעסער װײנען. עס האָט געשריגן אױפן גאַנצן קול.

לאה שרה האָט עס גיך געכאַפּט אין די הענט, צוגעטראָגן צום לאָמפּ און אױסגערופן מיט גרױס שמחה :

— מזל-טוב, נאָך אַ ייִנגל, אַ יונג אַ ריז, קײן בײז אױג.

די װײבער האָבן אױסגעזוכט אױף גיך צװײ בענדלעך, אַ רױטס און אַ בלױס, אַרומגעבונדן דעם ערשטן אַ רױט בענדעלע אַרום הענטעלע און דעם צװײטן — אַ בלױ בענדעלע, כדי צו האָבן אַ סימן, אַז דער מיטן רױטן בענדעלע איז דער עלטערער און מיטן בלױען — דער ייִנגערער. אָבער דאָס איז ניט געװען נױטיק. זײ װאָלטן זיך סײ-װי-סײ נישט געלאָזט פאַרבײטן. דער עלטערער אױף עטלעכע מינוט איז געװען אַ קלײנער, אַ מאָגערער, מיט שיטערע, העלע הערלעך אױפן שפּיציקן קעפּל און מיט גרױע אױגן, ענלעך צו דער מוטער. דער ייִנגערער איז געװען אַ גרױסער, אַ שװערער, מיט אַ קײלעכדיקן קאָפּ גרױסע, שװאַרצע האָר און מיט אָפענע, פרײלעכע, שװאַרצע אױגן, אױך די שטימען זײערע זענען געװען פאַרשידענע. דער עלטערער האָט געװײנט קװיטשיק, פאַרגאַנגען זיך אַזש : דער ייִנגערער האָט געװײנט הױך, געזונט און גראָב.

— אײנס אינגאַנצן די מאַמע און אײנס דער טאַטע מיטן אױג, — האָט לאה שרה געזאָגט, דערלאַנגענדיק דער קימפּעטאָרין בײדע אױסגעבאָדענע קינדער אין בעט אַרײן.

די ברידער אַשכנזי

19

די מוטער האָט בײדע באַטראַכט און צום ערשטן צוגעטוליעט צו דער ברוסט דאָס קלענערע און דאָס שװאַכערע.

— שאַ, שאַ, קאָך נישט אַזױ, — האָט זי געמוסרט דעם אַנדערן, װאָס האָט געגװאַלדעװעט, װי ער װאָלט נישט פאַרגונען זײן ברודער, װאָס די מוטער נעמט אים פריער.

אײנס נאָכן צװײטן האָט זי באַשפּריצט מיט דער מילך פון דער ברוסט די מײלעכלעך, זײ זאָלן דערפילן דעם טעם און זיך לערנען זױגן. דער גרעסערער האָט גלײך גענומען ציען דעם װאָרצל, גראָבן זיך מיטן מײלעכל אין דער מוטערס ברוסט. דער מאָגערער האָט נישט גיך אָנגעכאַפּט און מער געקלעמט װי געזױגן.

— נו, שאַ, שאַ, נשמה מײנע, — האָט די מוטער געזאָגט מיט רחמנות צום עלטערן, װאָס האָט געװײנט, פאַרגאַנגען זיך אַזש פון נישט קאָנען אָנכאַפּן די ברוסט.

פאַר די גאַנצע אַכט טעג ביזן ברית, איז די קימפּעטאָרין געלעגן אַן אומרואיקע אױף די פיל קישנס צוקאָפּנס. זי האָט נישט געװוּסט, װאָס צו טאָן מיט די נעמען פון די קינדער. בײ דער גאַנצער דיט פון טראָגן האָט זי גערעדט מיט איר אברהם הערשן, אַז אױב עס װעט, מיט גאָטס הילף, זײן אַ ייִנגל, זאָל מען אים אַ נאָמען געבן נאָך איר זײדן, דעם װאָידיסלאַװער רב ר' יעקב מאיר. נאָר ר' אברהם הערש האָט נישט געװאָלט הערן. ער האָט דורכאױס געװאָלט האָבן אַ שמחה בונם, אַ נאָמען נאָכן פּשיסכער רבין.

— מײדלעך, — האָט ער געזאָגט, — װעסטו קאָנען אַ נאָמען געבן האָך דײנע. ייִנגלעך געהערן צו מיר.

אַז דער מאַן איז נישט געװען אין דער הײם, איז זי געװען די באַלעבאָסטע. אָבער זי האָט זיך נישט געקאָנט קײן עצה געבן, זי האָט אמת געהאַט איצט, דאַנקען גאָט, צװײ ייִנגלעך, אַזױ, אַז זי האָט געקאָנט זײ געבן פיר נעמען, יעדן צו צװײ. אָבער זי איז געװען אומרואיק. זי האָט ניט געװוּסט, װי אַזױ זיך אײנצוטײלן. זי האָט געקענט איר אברהם הערשן, זײן גרױסע עקשנות. זי האָט מורא געהאַט, אַז װאָס זי װעט נישט טאָן, װעט אים נישט געפעלן װערן. זי האָט געװוּסט, אַז ער װעט נישט װעלן ליזן אַפילו קײן אײן נאָמען פון איר צד, אַז ער װאָלט אַ בעלן געװען בײדע צו געבן נעמען פון זײן צד. װאָרעם ייִנגלעך, האָט ער געזאָגט, געהערן צו אים.

װײבער האָבן זי צוגערעדט, זי זאָל אין חול-המועד אַװעקשיקן אַ שליח צום מאַן און אים בעטן אױפן ברית. נאָר זי האָט נישט געװאָלט. זי איז געװען אין כעס אױף איר מאַן. זי האָט קײנמאָל בײ אים קײן גרױס מזל ניט געהאַט, זינט זי האָט מיט אים חתונה געהאַט. אָדער ער איז געװען אין װעג צוליב מסחרים, אָדער ער איז אַװעקגעפאָרן צום רבין. און אפילו אַז ער איז געװען אין דער הײם, האָט זי אים אױך נישט געזען, װײל אָדער ער איז געזעסן מיט די חסידים אין שטיבל און געפּראַװעט סעודהלעך,

די ברידער אַשכנזי

אָדער ער פלעגט זיצן בײ זיך אין שטוב און לערנען. זי האָט קײן סך נישט פאַרלאַנגט. זי איז אַלײן געװען אַ חסידישע טאָכטער און זי האָט געװוּסט, אַז אַזױ פירט זיך אין ייִדישע שטובן. אױך איר טאַטע האָט זיך אַזױ געפירט, זעלטן זיך מיט דער מוטער געזען, אױסער אין די נעכט, קײנמאָל נישט פאַרבראַכט צוזאַמען. זי האָט געװוּסט, אַז אַ ייִד אַ למדן האָט נישט װעגן װאָס צו רעדן מיט אַ װײב, װאָרעם אַ נקבה דאַרף קײ.י תּורה נישט לערנען, טאָר מיט קײן פרעמדע מאַנסבילן זיך נישט באַגע - גענען, נישט װיען זיך אַפילו אין שטוב, װען פרעמדע מאַנסבילן קומען צום מאַן. װעגן װאָס קאָן זי רעדן מיט איר מאַן דעם למדן ?

זי האָט דאָס אַלץ געװוּסט, געװױנט געװען דערצו, װי אַלע חסידישע װײבער, און געטראָגן דעם יאָך פון געבױרן װערן אַ נקבה. װי אַלע װײבער, האָט זי אױך אינדערפרי בײם דאַװענען נאָך געלױבט גאָט דערפאַר, װאָ: ער האָט זי באַשאַפן אַ נקבה, װי זײן װילן איז. אָבער געליטן האָט זי דערפון. יאָ, זי איז, דאַנקען גאָט, געװען אַ נגידיתטע, מענטשן האָבן זי מקנא געװען, אױך האָט זי יעדעס יאָר געבױרן איר מאַן קינדער, און געראָטענע קינדער. דער מאַן פלעגט איר אױך ברענגען מתנות פון דאַנציק. אַמאָל אַ שײנע טערקישע שאַל, אַמאָל אַ צירונג. אָבער קײן עסקים האָט ער מיט איר נישט געהאַט. אין די שבתים האָט ער שטענדיק געהאַט אַן אורח בײם טיש, אַ מלמד אָדער אַן אָרעמען חסיד. ער איז דעריבער מיט איר קײנמאָל נישט געזעסן בײם טיש. ער האָט דאָך נישט געקאָנט לעבן דעם אורח אַװעקזעצן אַ ייִדענע בײם טיש. זי איז בלױז אַרײנגעקומען, צוזאַמען מיט דער דינסט, אױסצוהערן קידוש. ער האָט איר געגעבן צו פאַרזוכן אַביסל פון בעכער, נאָכדעם װי ער האָט אױסגעטרונקען מער װי אַ העלפט, װי דער דין איז, דערנאָך האָט ער איר און דער דינסט אָפּגעשניטן גלײכע מוציאס חלה פון דער ברכה, און זי איז אַװעק אין קיך אַרײן עסן, צוזאַמען מיט לאה שרהן.

געגאַנגען צוזאַמען ערגעץ זענען זײ נישט. נישט ער האָט געקאָנט רעדן מיט אירע װײבער, נישט זי האָט געטאָרט רעדן מיט זײנע מאַנסבילן. און טאָמער איז מען שױן יאָ אַמאָל געגאַנגען צו קרובים אױף אַ שמחה, איז דער מאַן מיט איר נישט געגאַנגען צוזאַמען. ער — פאָראױס, און זי — מיט עטלעכע טריט פון הינטן. װי נאָר זײ זענען אַרײנגעקומען אין שטוב, איז ער אַװעק צו די מאַנסבילן און זי צו די װײבער. אין די שבתים פלעגט ער קומען שפּעט פון דאַװענען. דאָס האַרץ איז איר צען מאָל פאַרגאַנגען, ביז זי האָט זיך געקאָנט דערװאַרטן אױף זײן קידוש, זי זאָל מעגן עסן. אָבער נאָך מער פון אַלץ האָט איר װײ געטאָן זײן גדלות קעגן איר. ער האָט קײנמאָל נישט געפרעגט קײן עצה, נישט דערצײלט איר, װען עס גײט אים גוט, און נישט אױסגערעדט זיך פאַר איר דאָס האַרץ בײ עגמת-נפש, אַז עס מאַכט זיך. ער האָט בלױז אַרױסגעצױגן פון דער הױזן-קעשענע דעםגרױסן גרױסן נגידישן בײטל, אױסגעצילט איר אַ פּעקל באַנקנאָטן צו פירן דאָס

די ברידער אַשכנזי

21

באַלעבאַטישקײט, און דאָס איז געװען אַלץ. ער האָט זי אַפילו בײם נאָמען נישט גערופן, בלױז „דו" איר געזאָגט, װי בײ די גאָר שאַרפע חסידים. אַפילו, װען ער פלעגט קומען פון די װעגן, האָט ער מיט איר װײניק גערעדט. ער האָט בלױז אַ קוש געטאָן די מזוזה, געזאָגט :

— גוט מאָרגן, װאָס הערט זיך אין שטוב ?

און איר אױסגעשטרעקט אַ מתנה פון װעג. אױב זי האָט עס גענומען פון זײן האַנט, איז עס געװען אַ סימן, אַז זי װעט אים מעגן זײן אַ װײב נאָך דער לאַנגער נסיעה. אױב נישט, האָט ער אַ פאַרכמורעטן בליק געטאָן און גלײך אַװעק אין שטיבל אַרײן צו זײנע חסידים, צו הערן נײעס פון רבין.

זי האָט פאַר אים מורא געהאַט, מורא געהאַט פאַר זײן שװײגן, פאַר דעם ברומענדיקן ניגון בײם לערנען גמרא, פאַר זײן צעושקסענער מאַנסבילשקײט און הדרת-פּנים. זי האָט קײן סך נישט פאַרלאַנגט, בלױז אַ מאָל אַ גוט װאָרט, אַ פרײלעך פּנים, װאָס זאָל איר זײן אַ באַלױנונג פאַר איר אָרעם װײבעריש לעבן אין דער קיך צוזאַמען מיט דער דינסט. אָבער איר מאַן, ר' אברהם הערש, האָט דאָס פאַר קײן ייִדענע נישט געהאַט. יאָ, ער איז איר געװען אַ מאַן, זי האָט אים אױך קינדער געבראַכט אױף דער װעלט און אױף זײן שטײגער האָט ער זי אַפילו ליב געהאַט, אָבער נאָר אין די נעכט, װי דער דין איז. װײטער האָט ער מיט איר נישט גערעדט, קײן פרײ פּנים נישט געװיזן. ער איז געװען אַ ייִד אַ תּקיף, ר' אברהם הערש, געהאַלטן, אַז אַ ירענע דאַרף זיך נישט מישן אין קײן מאַנסבילשע ענינים, זי דאַרף בלױז האָבן קינדער, אױפהאָדעװען זײ, אָפּהיטן ייִדישקײט אין שטוב און טאָן, װאָס דער מאַן הײסט. ער האָט טאַקע געשאַפן זיך מיט איר, װי מיט דער דינסט. װען נאָר די חסידים זײנע האָט זיך פאַרגלוסט אַרײנצופאַלן שפּעט בײנאַכט אױף אַ סעודהלע, אַ הוליאַנקע, האָט ר' אברהם הערש געהײסן קאָכן אַ גריץ.

— פּלוניתטע, — האָט ער זי גערופן אין קיך אַרײן, — ס'מאַכן אַ גריץ פאַר ייִדן !

זי האָט געמוזט אָפּזיצן ביז שפּעט אין דער נאַכט אַרײן און צוזאַמען מיט דער דינסט מאַכן אַ גריץ.

אין די יום-טובים איז ער קײנמאָל נישט געװען אין דער הײם. גראָד װען אין אַלע ייִדישע שטובן איז פרײלעך, איז ר' אברהם הערש אַװעק פון שטוב, געפאָרן צום רבין. אַליע, װי אַן אלמנה, חלילה, האָט זי געמאַכט זיך אַ װײבערישן קידוש און געגעסן צוזאַמען מיט די קינדער אין קיך. אָן באַלעבאָס האָט דאָס יום-טובדיקע עסן קײן טעם נישט געהאַט. און אַפילו פּסח, װען די אָרעמסטע ייִדענע זיצט בײ דער זײט פון איר מלך. האָט זי געמוזט פאָרן צו איר טאַטן דעם דײן קײן אָזאָרקאָװ, ער זאָל איר אָפּריכטן דעם סדר. זי איז שױן געװױנט געװען צו איר לעבן, צו דעם גרױען און אײנזאַמען, און שױן גאָרנישט גערעדט. זי האָט איבעריקנס געקענט איר מאַנס עקשנות און געװוּסט, אַז רעדן צו אים האָט קײן פּעולה

די ברידער אַשכנזי

נישט. ער הערט נישט. אָבער דאָס מאָל האָט זי זיך געריכט אין קימפּעט. זי האָט נישט געקאָנט איבערטראָגן דעם בזיון, צו בלײבן אַלײן אין קימפּעט, װי אַן אױסגעלאַסענע, חלילה. זי האָט אים געבעטן, געװײנט פאַר אים, ער זאָל בלײבן. נאָר ער האָט זי נישט געהערט און אַװעק קײן װאָרקע. אַ װײטיק, צוזאַמען מיט אַ כעס, װאָס האָט זיך אָנגעזאַמלט פאַר דער גאַנצער צײט פון איר װײבערישן לעבן, האָט געברענט אין איר לײב, װאָס האָט צװײ ייִנגלעך, אַ צװילינג, געבראַכט אױף דער װעלט. און זי האָט נישט געהערט די װײבערס רײד און נישט געושלט שיקן קײן שליח צו אים, צו בעטן אים אױפן ברית. זי איז, אגב, נישט געװען גאַנץ זיכער, צי ער װעט קומען און איבערלאָזן דעם רבין מיט די חסידים.

איר גאַנצער װײבערישער שטאָלץ, װאָס איז יאָרן געטראָטן געװאָרן דורך דעם מאַנס שטיװל, האָט אױפגעבליט אין איר קימפּעט-בעט, װאָס איז פאַרהאַנגען מיט לײלעכער און באַשיצט מיט שיר-המעלותן קעגן שלעכטע כוחות. מיט זיכערע און ענערגישע אמנס אױף די פּסוקים פון קריאגשמע-לײענען, װאָס די חדר-ייִנגלעך האָבן פון יענער זײט לײלעך פרײלעך געזאָגט, מיט זיכערקײט און װירדע צו איר מוטערלעכן חוב, האָט זי דאָס ערשטע מאָל אין לעבן אַלײן צוגעגרײט אַלץ צום ברית פון די נײ-געבױרענע, געגעבן באַפעלן, װי אַ מאַן אַ הערשער. און אױך װעגן נעמען פאַר די קינדער האָט זי אַלײן געטראַכט, אײנגעשטעלט זיך קעגן דעם װילן פון איר מאַן און נעמען זײ געגעבן, װי זי אַלײן האָט געװאָלט.

אינגאַנצן אַ נאָמען געבן נאָך איריקע האָט זי מורא געהאַט; דערױף האָט איר אױסגעפעלט מוט. האָט זי גענומען און זיך אײנגעטײלט מיט די נעמען. דעם עלטערן האָט זי אַ נאָמען געגעבן אײן נאָמען נאָכן מאַנס צד — שמחה — און דעם צװײטן נאָמען פון איר צד, דעם װאָידיסלאַװער רב — מאיר. דעם ייִנגערן האָט זי צוגעגעבן די בײדע פאַרבליבענע נעמען פון בײדע צדדים — יעקב בונם.

װי נאָר ר' אברהם הערש איז צוריקגעקומען נאָך די לעצטע טעג פּסח פון װאָרקע, האָט ער זיך געהײסן װײזן די ייִנגלעך.

— װעלכער איז דער עלטסטער ? — האָט ער געפרעגט בײ זײן װײב, קוקנדיק מיט איבערראַשטע אױגן אױף די צװײ קינדער, געבונדענע שטײף אין װיקעלעך.

— דער קלענערער, — האָט די קימפּעטאָרין געזאָגט, אַראָפּלאָזנדיק דעם קאָפּ.

— װי הײסט ער ? — האָט דער פאָטער געפרעגט.

— שמחה, — האָט די מוטער געזאָגט, ציטערנדיק אינגאַנצן.

— אײן נאָמען ? — האָט זיך ר' אברהם הערש געװוּנדערט.

— נײן, אױך מאיר, נאָכן זײדן, דעם װאָידיסלאַװער רב, זכרונו לברכה, — האָט זי געמורמלט, אַראָפּלאָזנדיק די אױגן.

—' נאַ, נעם עס צו, — האָט אברהם געזאָגט מיט כעס.

די ברידער אַשכנזי

לאה שרה די דינסט האָט אונטערגעטראָגן דעם פאָטער דאָס אַנדערע

קינד.

— יעקב בונמל, — האָט זי עס גערופן, — גײ צום טאַטן.

ר' אברהם הערש האָט געכאַפּט אַ בליק אױף דעם אַנדערן קינד, װאָס האָט געקוקט אױף אים מיט גלאַנציקע, אָפענע אױגן, און פון זײן פּנים איז אַראָפּ עטװאָס דער כעס. דאָס, װאָס דעם פּשיסכערס צװײטער נאָמען איז אױך דאָ צװישן די קינדער, האָט אים אַביסל באַרואיקט. אָבער אינגאַנצן צופרידן איז ער נישט געװען. אים האָט געבריט, װאָס מען האָט אים דעם רבינס נאָמען פונאַנדערגעטײלט, צוגעטשעפּעט פרעמדע נעמען פון עפּעס אַ װאָידיסלאַװער רב צו זײן פאָטערס רבין, דעם פּשיסכער.

— אינגאַנצן דער באַלעבאָס מיטן אױג, — האָט לאה שרה די דינסט פּרובירט װײכער מאַכן זײן געמיט. — אַ יונג װי אַ ליכט, קײן בײז אױג.

— מ'נע, נעמט עס צו, — האָט ר' אברהם הערש אױך דאָס אַנדערע קינד צוריקגעגעבן אַ גערײצטער.

ער האָט עס זיך נישט געקאָנט מוחל זײן. ער האָט מער קײן אײן בליק אױף די קינדער נישט געװאָרפן.

די מוטער האָט מיט טרערן אין די אױגן צוגעטוליעט דעם עלטערן צו אײן ברוסט און דעם ייִנגערן צו דער צװײטער ברוסט.

— נאַ, מאירל, זױג, נשמה מײנע, — האָט זי גערעדט צום עלטערן, װאָס זי האָט אים גערופן בלױז בײ אײן נאָמען, נאָך איר זײדן, דעם װאָידיסלאַװער רב.

דער ייִנגערער האָט אַלײן געזױגן. דער עלטערער האָט מער געקלעמט װי געצױגן.

— מאַמעלעך ! — האָט זי גערופן פון װײטיק די דינסט — לאה שרה !

לאה שרה האָט פלינקט און געניט אָפּגעריסן דעם עלטערן פון דער מוטערס ברוסט און אים באַטראַכט מיט בײזע אױגן.

— דו שײגעץ ! — האָט זי זיך געבײזערט, דראָענדיק אים מיט אַ פינגער פאַרן נעזל. — אַ קינד טאָר נישט קלעמען אַ מאַמען די ציץ. זױג, װי יעקב בונמל. אָט אַזױ.

זי האָט באַטראַכט דער באַלעבאָסטעס ברוסט און געשאָקלט מיטן קאָפּ

— ס'ערשטע מאָל אין לעבן זע איך, אַז אַזאַ עופעלע זאָל קלעמען אַזױ שטאַרק אַ ברוסט. אַ שלעכט שטיק, — האָט זי געברומט. — נאָר עס שרײט און קלעמט, דער פעלד-גזלן.

דער קלײנער האָט זיך קװיטשיק צעשריגן, װאָס מען האָט אים אָפּגעריסן פון דער ברוסט, פאַרגאַנגען זיך אַזש אין װײנען. ר' אברהם הערשהאָט האָט נישט געקאָנט הערן.

— לאה שרה, — האָט ער זיך געבײזערט, — פאַרמאַכט די טיר, כ'קאָן נישט לערנען איבער די געװאַלדן.

נײן, עס איז אים נישט באַקומען די שמחה, נאָכדעם װי דאָס װײב זײנס

די ברידער אַשכנזי

האָט אים צעפּטרט די נעמען פון פּשיסכער רבין. ער האָט שױן געדענקט װעגן דעם, װי די קינדער װעלן מיט גאָטס הילף אונטערװאַקסן, מען װעט זײ דאַרפן נעמען אין שטיבל אַרײן, צום רבין, און עס װעט זײן אַ חרפּה פאַר ייִדן אָנצורופן זײ בײ די נעמען — שמחה מאיר און יעקב בונם. נישט אַהין, נישט אַהער. ער האָט עטלעכע מאָל אַלײן אַרױסגערעדט די נעמען. זײ האָבן זיך אין זײן מױל נישט געקלעפּט. ער האָט דאָס איר, דעם װײב זײנעם, נישט געקאָנט מוחל זײן, און כאָטש זי איז געװען נאָך אַ קימפּעט, שװאַך נאָך, איז ער גאָרנישט אַרײנגעגאַנגען צו איר, קײן װאָרט נישט אױסגערעדט, װײניקער נאָך װי אַלעמאָל.

ער האָט זיך אַרײנגעװאָרפן אין אַרבעט, געװען פאַרנומען מיט מסחר און מיט תּורה.

ער איז מער קײן דאַנציק נישט געפאָרן. ער האָט גענומען פירן געשעפטן אױפן אָרט. אין שטאָט אַלײן.

אין לאָדזש זענען די געשעפטן זײער גוט געגאַנגען. דאָס שטעטל איגעװאָקסן פון טאָג צו טאָג.

נאָך די ערשטע ייִדן, װאָס האָבן געקריגן פּריװילעגיעס צו עפענען װעבערײען צוליב זײער גױאישן הילוך און דערנענטערן זיך צו די גױים, האָבן אַ סך ייִדן, פּראָסטע, באַלעבאַטישע, גענומען פאַרלײגן װעבערײען אײנער נאָכן אַנדערן. די רוסישע באַמטע, װאָס זענען איצט אַרײנגעזעצט געװאָרן אין לאַנד, נאָכדעם װי די קאָזאַקן האָבן דעם אױפשטאַנד פון די פּריצים דערדריקט, האָבן זײער גערן גענומען כאַבאַר און מתנות פון די ייִדן ,װאָס האָבן געװאָלט אַרבעטן און לעבן. זײ האָבן געקוקט דורך די פינגער אױף די ייִדישע װעבערײען, װאָס האָבן געקלאַפּט פרײלעך אױף אַלטשטאָט, כאָטש די דײשן האָבן די ייִדישע װעבער נישט אַרײנגענומען אין צעך.

צום ערשט האָבן זיך די ייִדן געשטיקט אין ייִדישן פערטל. איבער נאַכט האָט מען צוגעבױט הײזער, שטאָקן, גאַניקעס, בױדעם-שטיבלעך, עס זאָל זײן גענוג פאַר די, װאָס זענען זיך אָנגעפאָרן פון אַלע אַרומיקע שטעטלעך קײן לאָדזש, צו דעם אָרט פון אַרבעט און פּרנסה. מען האָט געבױט און געמױערט בײנאַכט, אָן דערלױבעניש, אָן אַ סדר און אָרדענונג, אַ הױז אַרײנגערוקט, אַ הױז אַרױסגערוקט, קרום, צעדרײט, װי ס'האָט זיך געלאָזט. מען האָט נישט געקאָנט װאַרטן. דאָס שטעטל איז געװאקסן גיד. ביסלעכװײז האָבן ייִדן גענומען זיך אַרױסרוקן פון דער ענגער ייִדישער געגנט אין די ברײטערע „װילקעס" אַרײן, װוּ עס איז זײ פאַרװערט געװען צו באַזעצן זיך. פריער האָבן זיך אַרױסגערוקט די רײכערע, די מוטיקערע, אַרײנגעשאַרט זיך מיט אײן פוס אין פאַרבאָטענעם אָרט אַרײן. באַלי האָבן אָנגעהױבן נאָכגײן די קלענערע, די מער פאָרזיכטיקע.

װי אַ טײך צו פרילינג, װאָס גיסט אַריבער זײנע ברעגן און שװענקט אָפּ אַלע װאַלן און שוץ-װענט, װעלכע װילן אים פאַרהאַלטן אין זײן גאַנג, אַזױ האָבן די ייִדן פון לאָדזש און פון די אַרומיקע שטעטלעך און דערפער

די בדידער אַשבנזי

25

איבערגעריסן אַלע צױמען, װאָס זענען געשטעלט געװאָרן צו פאַרהאַלטן זײער לעבנס-װעג, אױפגעבראָכן אַלע גזירות און געזעצן, װאָס זענען דורך דער פאָליצײ און דורך די נײ-אײנגעװאַנדערטע דײטשן געמאַכט געװאָרן קעגן זײ.

טױזנטער ייִדישע אַרענדאַרן, שענקערס, װאָס האָבן זיך אױפגעהאַלטן אין די דערפער בײ די פּריצים, האָבן איצט, נאָך דער מפּלה פון די פּריצים אין זײער אױפשטאַנד, געמוזט אַרױסװאַנדערן פון די הײמען זײערע און זוכן זיך ברױט אין שטעטל און אין שטאָט. אין די שטעטלעך האָבן זיך געמערט מיט יעדן טאָג די קרעמלעך פון שניט-סחורה, אין װעלכע עס זענען געזעסן פּוסט-און-פּאַס די זעכצן-יאָריקע װײבלעך, כדי צו שפּײזן זײערע מענער, די װױל-לערנער. די פּריצים זענען צעשלאָגן געװען, אַרױסגעשיקט פון לאַנד. די באַפרײטע פּױערים פון שקלאַפערײ זענען געװען אָרעם. מען האָט נישט געזען קײן קונה פאַר די אױגן. און ייִדן האָבן פאַרלײגט װעב-שטולן אין די שטעטלעך אַרום לאָדזש. מערסטנס זענען געגאַנגען קײן לאָדזש אַלײן, װאָס האָט מער פון אַלע אַרומיקע שטעטלעך זיך אַרױסגערוקט. אַרבעטס-לײט, געװױנט שטענדיק אין די דערפער בײ ד פּריצים צו יעדער עװלה, צו יעדער ריזיקע, האָבן זײ, די אָנגעקומענע דאָרפסייִדן, נישט אָפּגעשטעלט זיך פאַר קײן פאַרבאָט און פאַרלײגט װעבערײען, פּונקט װי די דײטשן אַרום.

אין אָנהױב האָבן זײ צוגענומען דײטשן צו דער אַרבעט. די דײטשע אָרעמע װעבער, װאָס האָבן זיך נישט געקאנט אַלײן דערשלאָגן צו קײן װעבערײען, זענען גערן געגאַנגען צי די ייִדן אַרבעטן, גערנער װי צו די דײטשע מײסטערס. די ייִדן האָבן נישט פאַרלאַנגט פון די אַרבעטער, זײ זאָלן זײ קושן אין האַנט יעדן פרימאָרגן, װען זײ קומען צו דער אַרבעט, און יעדן פאַרנאַכט, װען זײ גײען אַװעק פון דער אַרבעט. זײ האָבן נישט געשלאָגן, װען זײ האָבן געפּאַקט בײ אַן אַרבעטער אין קעשענע אַביסל אַראָפּגעגנבעטע װאָל. זײ האָבן עס בלױז אַרױסגענומען און אַװעקגעװאָרפן צוריק אױפן אָרט. אין די שבת-צו-נאַכטסן זענען די דײטשע אַרבעטער געזעסן אין די קיכן פון ייִדישע מײסטערס, געװאַרט אױף לױן, גערױכערט ליולקעס, געשפּיגן און דורכגערעדט זיך מיט די װײבער און קינדער אין רײנסטן ייִדיש.

— ר' באַלעבאָס, — האָבן זײ געזאָגט די באַלעבאַטים, װאָס האָבן גאָרנישט געקאָנט אַרױסקריכן פון שבת אין דער װאָכן אַרײן ,— גיט די עטלעכע גולדן. באַלד װעט מען פאַרמאַכן די שענקען.

ביסלעכװײז האָבן ייִדישע ייִנגלעך, בחורים און אַפילו באַװײבטע גענומען קומען פון די שטעטלעך אין אױסגעלערנט זיך די אַרבעט. טאַטעסזײנען זײנען געגאַנגען מיט זײערע ייִנגלעך איבער די װעגן ,װאָס פירן קײן לאָדזש. זײ האָבן געטראָטן באָרװעסע אין די זאַמדן, אָפּגעיאָגט זיך מיט שטעקנס פון די דאָרפישע הינט. דאָס האָבן זײ געפירט זײערע זין, װאָס

26

די ברידער אַשכנזי

טױגן נישט צו דער תּורה, אױף אָנצודינגען זײ אױף דרײ יאָר אױף דער לער צו די לאָדזשער װעבער. נאָענט צו דער שטאָט האָבן זײ אַרױפגעצױגן די שטיװל אײף די פיס און אָנגעזאָגט זײערע זין, זײ זאָלן זײן לײט, זײן גוט צו גאָט און צו לײטן, פאָלגן דעם באַלעבאָס, זײן אונטערטעניק, װעט זײ זײן גוט אױף דער װעלט און אױף יענער װעלט. פון טיפע קעשענעס אין שפּאַנצערס, פון שװערע טײסטערס האָבן זײ אַרױסגעצױגן פאַרהאָרעװעט געלט, פאַרפעטסטע באַנקנאָטן, אײנגעצאָלט די מײסטערס פאַר מאַכן אַ קאָנטראַקט. די ייִנגלעך האָבן דערפאַר געקראָגן בײ די מײסטערס עסן אין שלאָפן און געלערנט זיך די מלאכה.

אין די הונדערטער זײנען זײ איצט געשטאַנען בײ די שטולן. מיט יאַרמלקעס אײף די קעפּ, מיט טלית-קטנס איבער די צײגענע הױזן, מיט צױטן בײנװל אין די געקרײזלטע האָר און אין די שפּראָצנדיקע בערדלעך, האָבן זײ מיט פלינקע הענט געװעבט װאָלענע און בײנװעלנע סחורות און װײבערישע טיכער פון פאַרטאָג ביז אין דער נאַכט אַרײן. זײ האָבן געזונגען חזנישע שטיקלעך, געציקלט זיך בײ „יעלות", געגאָרגלט זיך בײ „כבקרת רועה עדרו". די באַלעבאַטים זײנען אַרומגעגאַנגען מיט פאַרפעדערטע יאַרמולקעס, האָבן נאָכגעקוקט צו דער אַרבעט, געהאַלטן די סחורה אױפן אױג, מע זאָל נישט גנבענען, און אונטערגעיאָגט די געזעלן יעדעס מאָל, װען אײנער פון זײ האָט זיך אָפּגעשטעלט אָפּװישן דעם שװײס פון שטערן אָדער פאַרדרײען אַ פּאַפּיראָס.

בײ די קיכן זענען געזעסן די װײבער מיט די טעכטער און געשײלט קאַרטאָפל, געפּרעגלט ציבעלעס אין גרױסע בראָטפאַנען און געגרײט עסן פאר די געזעלן. די לערן-ייִנגלעך האָבן געװיגט מיט אײן פוס אַ קינד אין װיג און מיט די הענט געװיקלט װאָל אױף שפּולעס.

אױף די מערק האָבן ייִדן געהאַנדלט מיט סחורות, רעשטלעך, װאָל, בײנװל, קרעמלעך האָבן געלײזט געלט בײ די אַרבעטער. שמאַטניקעס האָבי געפירט אין שטאָט אַרײן שמאַטעס ,אַלערלײ אָפּפאַל פון סחורות און פאַרקױפט צו ייִדן, װאָס האָבן דערפון װאַטע געמאַכט, נײעם בײנװל אױסגעאַרבעט. װײבער און מײדלעך זענען געזעסן בײ די שפּולעס און אַרױפגעצױגן די פעדעם אױף רױטע הילצערנע קאָלערס. שנײדערס און נײטאָרינס האָבן געקלאַפּט אױף די מאַשינען. זאָקן-מאַכערקעס האָבן אױסגעאַרבעט זײער גראָבע און זײער פאַרביקע װײבערישע זאָקן פאַר װײבער. אומעטום האָבן געקלאַפּט מאַשינען, באַגלײט פון חזנישע שטיקלעך און פון מײדלערישע ליבע-לידער.

אז די שטאָט האָט זיך שױן צופיל גענומען שטיקן אין דער ענגשאַפט, האָבן ייִדן גענומען בױען אַ פאָרשטאָט בײ לאָדזש.

אין אַ זײט בײ דער שטאָט זײנען געלעגן פעלדער, גרױסע און זאַמדיקע, אױף װעלכע תּבואה איז זײער שלעכט געװאקסן. אױך דאָס גראָז איז געװען שיטער און זאַמדיק, אַזױ, אַז די בהמות, װאָס האָבן זיך אױף

די ברידער אַשכגזי

זײ געפאַשעט, זענען געװען דאַר, קלײן-אײטערדיק און װײניק מילך געגעבן. די פּױערים, װאָס האָבן די ערד באַרבעט, מערסטנס געװעזענע לײבשקלאַפן פון די צװײ ברידער, די פּריצים קאָנאַרסקי, האָבן נישט געקאָנט, נאָך זײער באַפרײאונג, אָפּקױפן די ערד בײ זײערע האַרן. נישט זײ האָבן געהאַט געלט דערױף, נישט זײ האָבן געקאָנט זיך פון דער ערד דערנערןװײל זי איז געװען זאַמדיק און נישט-פרוכטבאַר. זײ זײנען װײטער געבליבן בײ זײערע פּריצים, געלעבט אָרעם און נאַקעט, דערנערט זיך בלױז מיט קאַרטאָפל און געהונגערט לאַנג פאַר יעדער שניט-צײט.

דער רײכער אַרענדאַר, דער קאָצקער חסיד ר' שלמה דוד פּרײס, װאָס פלעגט פירן פּױלישן װײץ און קאָרן קײן פּרײסן, האָט אײן מאָל אין אַ נאַכט, װען ער האָט נישט געקאָנט שלאָפן, דערטראַכט זיך, צװישן אַלערלײ אַנדערע מחשבות, אַז מען דאַרף מי די פּריצים, די ברידער קאָנאַרסקי, אָפּקױפן די שלעכטע ערד און אױפבױען אַ שטעטל בײ לאָדזש, װוּ עס זאָלן זיך קאָנען באַזעצן די אָרעמעלײט, די באַלמעלאָכעס און באַלעגאָלעס, װאָס שטיקן זיך אין שטאָט. באַלד אינדערפרי נאָכן דאַװענען האָט ער געהײסן זײן משרת שפּאַנען די בריטשקע און אַריבערפירן אים צו די קאָנאַרסקיס אין זײער גוט.

װי אַ געניטער געשעפטסמאַן, איז ער נישט גלײך פאַרפאָרן צו די פּריצים אַלײן, נאָר אָפּגעשטעלט זיך לעבן פּריצס עקאָנאָם צו רעדן װעגן קאָרן, װאָס ער האַלט בײם קױפן. קײענדיק אַזױ די װײצן אין שײער, האָט ער אױסגעפרעגט זיך װעגן די פּריצים קאָנאַרסקיס, װעגן זײערע געשעפטן, מסחרים. דער עקאָנאָם האָט געצױגן די לאַנגע װאָנסעס און געזיפצט איבער די האַרן זײנע, װאָס זענען פאַרשולדיקט איבערן קאָפּ, נאָר זײ אַלײן טוען גאָרנישט דערױף, װאַרפן מיט געלט, פאָרן קײן פּאַריז הילטאַיען און דעם גאַנצן עול לאָזן זײ אױף אים, דעם עקאָנאָם.

ר' שלמה דוד האָט רואיק אױסגעהערט און אַ צופרידענער אַװעק צום נײן, ער איז נישט געװען אַזױ נאַריש צו דערצײלן די פּריצים, אַז

הױף.

ער גרײט זיך בױען אַ שטעטל אױף זיערע פעלדער. ער האָט גאָר גענומען רעדן װעגן אַ גלאָז-הוטע, װאָס ער האָט בדעה אױסצובױען אױף אַ זאַמדיקן אָרט, און װען עס זאָל זיך אים מאַכן אַ געלעגנהײט צו קױפן ביליק זאַמדיקן באָדן, װאָלט ער אַ טראַכט געטאָן. בײ בײדע פּריצים האָבן גלײך אױפגעלױכטן די אױגן.

— פּאַניע שלאַמקו, — האָבן זײ גענומען אים רופן מיט אַ טיטול, פאַרגעסנדיק גאָר אין זײער פּריצישקײט, װאָס פאָדערט צו רעדן צו אַ ייִד אױף „דו", — אונדזער מאַיאָנטעק „באַלוטי" האָט אַזױפיל זאַמד, אַז מען קאָן דאָרט צען הוטעס אַװעקשטעלן...

ר' שלמה דוד האָט זיך נישט געאײלט, גוט אױסגעדונגען זיך און די ריזיקע זאַמדיקע פעלדער אָפּגעקױפט פאַר צװאַנציק טױזנט רובל במזומנים.

28

די ברידער אַשכנזי

אַז די פּריצים האָבן אין פּאַריז זיך דערװוּסט פון זײער עקאָנאָם, אַז דער ייִד בױט אַ שטעטל אײף זײערע פעלדער, זענען זײ געקומען צו לױפן און גענומען זוכן מבטל צו מאַכן דעם פאַרקױף. זײ האָבן אױסגעפונען, אַז דער ייִד האָט געקױפט בײ זײ אױף בױען אַ הוטע, נישט קײן שטעטל, און דעריבער איז דער קאָנטראַקט נישט גילטיק. די ריכטער און די אַסעסאָרס, װאָס זענען געװען מיט די פּריצים פרײנט, האָבן געזוכט אין די געזעצן און געװאָלט אַרױסשטופּן דעם ייִד. ר' שלמה דוד פּרײס האָט נישט געהאַט קײן פּאַלאַץ אױף צו מאַכן בעלער פאַר ריכטער און אַסעסאָרן, אױך האָט ער נישט געקאָנט רעדן מיט זײ װעגן הינט און האָזן, װאָס זײ האָבן אַזױ ליב. אָבער ער האָט געהאַט געלט, רענדלעך גאָלדענע, אױף װאָס די ריכטער און אַסעסאָרן זײנען גרױסע בעלנים. און זײ האָבן שױן אַזױ געזוכט אין די געזעצן, אַז זײ זאָלן זיע פאַר דעם ייִד, נישט פאַר דעם פּריץ. אַז די פּריצים האָבן געזען, אַז זײ האַלטן שלעכט, האָבן זײ אָנגעגעבן אַן אָנקלאַגע צו דער מאַכט, װאָס פאַרװערט ייִדן צו באַזעצן זיך אין אַ דאָרף. באַַמטע זענען געפאָרן אין קאַרעטעס צו די קאָנאַרסקיס אין שלאָס, װײן געטרונקען, אױף יאַגד געגאַנגען, מיט זײערע טעכטער געטאַנצט, און צוגעזאָגט די פּריצים אַלץ. אָבער ר' שלמה דוד האָט געשאָטן מיט געלט, מיט גאָלדענע רענדלעך אױף רעכטס און לינקס, און די הױכע באַַמטע האָבן גענומען שלעפּן מיט די געזעצן, שיקן זײ קײן װאַרשע, אָנשרײבנדיק אַזױפיל פּאַפּירן, קאָמענטאַרן און יורידישע דרײדלעך, אַז די באַמטע אַלײן האָבן זיך פאַרפּאָלנטערט אין זײ, נישט אַרױסגעקראָכן.

דערװײל האָט מען אױף די זאַמדיקע פעלדער גענומען בױען, מױערן, פּלאַץ נאָך פּלאַץ, געסל נאָך געסל. די פּלעצער זענען געשטיגן, געװאקסן איבער נאַכט. געבױט האָט מען גיך, אײלנדיק, קרום, צעדרײט, יױ װער עס האָט געװאָלט, װי װעמען עס איז געפעלן — אַ הױז אַרײנגערוקט, אַ הױז אַרױסגערוקט, געדרײט, געשלענגלט. אײדער נאָך מען האָט פאַרענדיקט אױסשמירן מיט קאַלך די װענט פון אַ נײ הױז, האָט מען שױן דאָרט געװױנט. פּױערים האָבן געפירט זאַמד, ציגל, אױסגעריסן װאָרצלען פון דער ערד, געלאָשן קאַלך, געשניטן האָלץ, געדעקט דעכער. ייִדישע סטאָליאַרעס, טעסלערס, מוליאַרעס, בלעכער, גלעזער האָבן געאַרבעט, געיאָגט, געטריבן. די פּאַפּירן האָבן זיך געװאַלגערט אין סענאַט, נאָר ז'אָ איז דערװײל אױסגעװאקסן אַ שטאָט מיט הײזער, גאַסן, מערק, װאָס קײן שום געזעץ װעט זײ נישט קאָנען אַראָפּרײסן.

אײדער די נײע שטאָט באַלוטי, װאָס ייִדן האָבן זי גערופן באַלוט. האָט נאָך גענומען צוטראַכטן נעמען פאַר די נײע גאַסן און געסלעך, װאָסזענען זענען אױסגעװאקסן אױף אירע זאַמדן, האָבן שױן די ייִדן אַלײן, די װעבער שנײדער און באַלעגאָלעס, אײגענע נעמען זײ געגעבן, נעמען הײמישע, ייִדישע, לױט די באַלעבאַטים פון די הײזער, לױט די נעמען פון שולעכלעך און בתי-מדרשים, װאָס זײ האָבן דאָרט אױסגעבױט. עס זענען אױסגע-

די ברידער אַשכנזי

29

װאקסן די שול-גאַס, פעפער-געסל, פײפער-געסל, יונה פּילצערס פּלאַץ, גראָסמאַנס געסל, אַלערלײ אַנדערע געסלעך מיט הײמישע נעמען.

בײ די עקן זענען נאָך אַלץ פאַרבליבן די פּױערים מיט זײערע הײזלעױמיט מיט שטרױענע דעכער, דאַרע קיעלעך, גענדז, חזירים און הינט. אָבער מיט יעדן טאָג איז זײער דאָרפישקײט פאַרשװוּנדן. זײ זענען אַרײנגע - שלעפּט געװאָרן אין שטאָט, װער עס האָט געמױערט, װער עס האָט געשלעפּט ציגל צו די מױערן, זאַמד געפירט, לײם געגראָבן, די װאָרצלען פון דער ערד אַרױסגעריסן. ביסלעכװײז האָבן זײ אַראָפּגעװאָרפן פון זיך די פּױערשע קלײדער, אַרײנגעקראָכן אין טאַנדעט-שטאָטישע, געקױפט אין די קרעמלעך, פאַרדינט געלט און אױסגעגעבן געלט. די קינדער זײערע האָבן זיך גענומען דרײען אין די ייִדישע געסלעך ,אױסגעלערנט זיך אַ װאָרט ייִדיש, געכאַפּט שבת אַ שטיקל חלה פאַר אַראָפּנעמען די לײכטער אין אַ ייִדישער שטוב, פאַר אײנהײצן װינטער אין אױװן, פאַר פאַרלעשן די לאָמפּן. אָרעמע דײטשע װעבער האָבן זיך אַרײנגעצױגן אין די פּױערשע הײזלעך. באַלד דערנאָך האָבן די דײטשע אַגענטן גענומען גײן איבער די דערפער, דינגען פּױערים, פּױערטעס און יונגע מײדלעך צו גײן אין שטאָט אױף אַרבעט אין די דאַמף-פאַבריקן, װאָס האָבן גענומען זיך װײזן אין שטאָט, קריכנדיק מיט די הױכע קױמענס אין קלאָרן הימל אַרײן.

אין דער זײט פון די „װילקעס", נאָענט צו די פעלדער שױן, האָט דער דײטשער מײסטער הײנץ הונצע, װאָס האָט פאַרדינט אַ סך געלט בײ זײנע האַנט-שטולן און געװען פאַרװאָרפן מיט אַרבעט, אױסגעבױט אַ דאַמףפאַבריק, אַ רױטע און אַ פיל-פענצטערדיקע. פאַרטאָג האָט דער אַרױפשיסנדיקער קױמען געריסן זיך מיט באַנומענע קולות און אױפגעריסן מענטשן פון שלאָף, געװעקט צו דער אַרבעט. באַלד נאָך אים האָט דער קאָצקער חסיד, ר' שלמה דוד פּרײס, װאָס האָט געמאַכט אַ פאַרמעגן בײ זײנע פּלעצער אין באַלוט, געלאָזט זיך מאַכן אַ נײע ריפּסענע קאַפּאָטע, אַ הױך זײדן היטל באַשטעלט זיך בײ אַ היטל-מאַכער, אַ שירעם אַ זײדענעם זיך אײנגעהאַנדלט ,און פאַרנײענדיק זײן געלט, אין הױלע באַנקנאָטן, אין דער בוזעם-קעשענע פון זײן סאַמעטענער װעסט ,װאָס ער האָט אױף קײן רגע פון זיך נישט אַראָפּגענומען, אַפילו אין שלאָף — האָט ער זיך געלאָזט איבער גרענעצן און לענדער, ביז ענגלאַנד. אָן װעלכער פרעמדער שפּראַך, בלױז מיט אַ דײטשמערישן ייִדיש, האָט ער גרױסע מאַשינען אײנגעהאַנדלט, אַן אינזשינער אַ גױ געדונגען, אױך אַ כעמיקער, און זײ צוזאַמען מיט די מאַשינען קײן לאָדזש אַראָפּגעבראַכט. אױף אַ גרױסן פּלאַץ, װאָס ער האָט פאַר ביליק געלט אָפּגעקױפט, האָט ער אַ דאַמף-פאַבריק אַװעקגעשטעלט און מיטן צװײטן קױמען אין רײנעם הימל פאַרקראָכן, איבערשרײענדיק הונצעס קױמען.

ער האָט קײן ייִדישע װעבער אין דער פאַבריק נישט גענומען, װאָרעם די גױים, די ענגלענדער, האָבן נישט געװאָלט אַרבעטן זונטיק, בלױז פון

די ברידער אַשכנזי

מאָנטיק ביז שבת-צו-נאַכטס. אָבער אַזױ װי אױך די גױים טאָרן אום שבת נישט אַרבעטן בײ קײן ייִד, דען עס שטײט געשריבן : עס זאָל רוען דײן קנעכט, דײן אָקס און דײן אײזל, איז ר' שלמה דוד פּרײס, װאָס איז געװען אַ ייִד אַ למדן, אַװעק צום רב, געלאָזט אָנשרײבן אַ גרײזיקע שטר-מכירה, אַ לשון-קודש-פּאַפּיר, אין װעלכן עס איז אין אַ געמיש פון העברעאיש און אַראַמיש אָנגעשריבן, אַז שלמה דוד פּרײס, פון דער הײליקער קהילה לאָדזש, װאָס איז בײם טײכל לודקאַ, פאַרקױפט די פאַבריק זײנע צו זײן משרת װאָיטשעך סמאָליוך. דער גױ מיט די ריזיקע שטרױענע װאָנצעס איז זײער אַ דערשראָקענער געשטאַנען אין דער רבנישער בית-דין-שטוב, װען דער באַלעבאָס זײנער האָט אים „פאַרקױפט" די פאַבריק זײנע.

— פּאַניע, — האָט ער זיך געבעטן בײ זײן באַלעבאָס, װאָס האָט אים איבערגעזעצט דעם העברעאיש-אַראַמישן קאָנטראַקט, — איך בין אָרעם, װי קאָן איך קױפן אַ פאַבריק ?

— גלופּיש, װאָיטשעך ! — האָט אים דער באַלעבאָס זײנער געזאָגט. — טו, װאָס מען הײסט. װעסט מיר באַצאָלן בלױז אַ רובל פאַר דער פאַבריק...

— אָבער איך האָב נישט, — האָט זיך דער דערשראָקענער גױ געבעטן.

— נא דיר, איך לײ דיר אַ רובל, װאָיטשעך, — האָט ער געזאָגט, — באַצאָל אים מיר איצט פאַר דער פאַבריק, װאָס איך פאַרקױף דיר, און װען דו װעסט האָבן, װעסטו אים מיר צוריקגעבן.

דער גױ האָט נישט פאַרשטאַנען, מורא געהאַט, צי די ייִדן װילן אים נישט אָפּנאַרן, כישוף אַפּטאָן, דעם טײװל פאַרקױפן. נאָר אַז דער באַלעבאָס זײנער האָט זיך אױף אים אָנגעבײזערט און געהײסן טאָן, װאָס מען הײסט אים, האָט דער גױ זײער פאָרזיכטיק אָנגערירט די שפּיץ רױטע קעשענע-פאַטשײלע, װאָס דער רב האָט אים דערלאַנגט, מקבל-קנין צו זײן, אַז ער קױפט טאַקע אָפּ די פאַבריק בײ זײן באַלעבאָס. דער רב האָט פאַרלאַנגט, אַז דער גױ זאָל זיך אױך אונטערשרײבן, נאָר דער גױ האָט נישט געקענט. ער האָט בלױז אַװעקגעשטעלט דרײ צלמלעך. סײ דער רב, סײ ר' שלמה דוד פּרײס זענען געװען אומצופרידן, אי פון גױס דערשראָקנקײט, װאָס ער פאַרשטײט גאָרנישט אין ייִדישע זאַכן, אי פון זײן אַװעקשטעלן אַזש גאַנצע דרײ צלמלעך אײף אַ לשון-קודשדיקער שטר-מכירה. אָבער טאָן קעגן דעם האָט מען גאָרנישט נישט געקאָנט. ר' שלמה דוד האָט דעם גױ געגעבן גאַנצע צען גראָשן אױף אַ שנאַפּס צוזאמען מיט דעם לשון-קודשדיקן כתב. דער גױ האָט דאָס פּאַפּיר באַהאַלטן אין היטל און אַ דערפרײטער אַװעק אין שענק. ר' שלמה דוד האָט באַצאָלט אַ גאַנץ דרײער-קערבל דעם רב פאַר זײן כתב און אַװעק אַהײם אַ צופרידענער, װאס די פאַבריק װעט קאָנען אַרבעטן אום שבת און ער װעט נישט האָבן קײן זינד אױף זיך. װאָרעם די פאַבריק איז נישט מער זײנע. זי געהערט צו זײן משרת װאָיטשעך סמאָליוד, אין װאָיטשעך סמאָליוך דאַרף נישט

די ברידער אַשכנזי

היטן די תּורה און אירע געבאָטן ,װאָס גאָט האָט נאָר געגעבן צו זײן אױסדערװײלט פאָלק, ייִדן.

די פאַבריק האָט געקלאַפּט, געציטערט מיט אַלע רױט-געמױערטע װענט. רױכן האָבן זיך הױך געצױגן צום הימל, געשװאַרצט די לױטערע לופט. סירענעס האָבן טױב געמאַכט מיט זײערע קװיטשיקע פײפערײען. די דײטשע האַנט-װעבער האָבן דערזען אַ געפאַר אין די קױמענס, װאָס פאַריאָגן דמענטשן פון זײער אַרבעט, אין גענומען קוקן מיט טרױער אױף זײערע אָדערדיקע הענט. די דײטשע מײסטערס האָבן מורא געקראגן פאַר קאָנקורענץ און געהעצט די אַרבעטער קעגן די ייִדישע טײװלאָנישע מאַשינען. פאַר צאָרן האָבן זיך די װעבער געזאַמלט אין די שענקען און פאַרטרונקען די לעצטע גראָשנס. און אין אײנעם אַ שבת-צו-נאַכטס זענען זײ אַרױס מיט פאַקעלן, אײזנס און מעסערס און די מאַשינען בײ דעם ייִד צעבראָכן, נאַפט אױף די װענט געגאָסן און געצונדן. פאָראױס זענען' געגאַנגען די דײטשע מײסטערס מיט די צעך-פאָנען אין די הענט. שיכורע, צעלאָזענע, זענען זײ דערנאָך מיט געזאַנגען און קללות אין דער ייִדישער גאַס אַרײן און, ון.זײערע פאָטערס און זײדעס אין די דײטשע שטעט, זענען זײ די ייִדן, די װעבער און די קרעמער, באַפאַלן, שױבן געהאַקט, געשלאָגן, גערױבט און קולות געמאַכט :

— העפּ, העפּ, יודע !...

נאָר קאָזאַקן מיט הױלע שװערדן האָבן זײ אַרומגערינגלט, ביז צום טײכל „לודקאַ" אַרײנגעטריבן און מיט נאַהײקעס איבער די קעפּ געשלאָגן.

ר' שלמה דוד פּרײס האָט נאָך געדיכטערע רױכן גענומען לאָזן פון זײן קױמען. די סירענעס האָבן נאָך גרילציקער גערופן פאַרטאָג. דײטשע רײכע װעבער, װאָס האָבן אַ סך געלט פאַרדינט בײ זײערע װעב-שטולן און זענען פאַרװאָרפן געװען מיט אַרבעט פאַר רוסלאַנד, האָבן אין דער פּױלישער באַנק געלט געליען און פאַבריק נאָך פאַבריק אַװעקגעשטעלט. ייִדישע גבירים, װאָס האָבן אַ סך יאָרן מיט דאַנציק געהאַנדלט, האָבן זיך אַרױסגעצױגן פון מסחר און פאַר די געלטער פּלעצער געקױפט און דאַמףפאַבריקן געשטעלט.

אױף די פעלדער אַרום לאָדזש זענען ציגל-רױטע פאַבריקן אױסגעװאקסן. שמוציקע אױספלוסיװאַסערלעך האָבן פאַראומרײניקט די לופט. פון די דערפער אַרום האָבן פּױערים געפירט װאָגנס מיט לײם, זאַמד און ציגל איבער די זאַמדיקע װעגן. ייִדן האָבן ציגל-פאַבריקן אױסגעמױערט, װוּ נאָר ס'האָט זיך לײמיקע ערד געװיזן. װאַלד-סוחרים האָבן געשניטן בױמער, פּױערים האָבן קלעצער געזעגט, געטעסעט, באלקנס געמאַכט. מוליאַרעס האָבן קאַלך געלאָשן. ייִדישע באַלמעלאָכעס האָבן געאַרבעט, סטאָליאַרעס האָבן טיר און פענצטער געמאַכט, שינדל-מאַכער האָבן שינדלען געפיגעװעט, בלעכער האָבן דעכער געדעקט, שמידן האָבן אײזנס אָון שלעסער געשמידט, גלעזער האָבן שױבן אַרײנגעשטעלט. פון אַלע שטעט און

32

די ברידער אַשכנזי

שטעטלעך האָבן ייִדישע באַלמעלאָכעס געצױגן מיט זײערע כלים קײן לאָדזש. פױערים, װאָס האָבן אַ סך קינדער און װײניק ערד, האָבן זײערע דערפער פאַרלאָזן און געצױגן צו די פאַבריקן אױף אַרבעט. פון רוסלאַנד זענען סוחרים געקומען און אַ סך סחורה געפאָדערט. עס איז גאָרנישט געװען אָנצױאָגן.

די װעב-שטולן האָבן געקלאַפּט גאַנצע נעכט, די שטאָט איז געװאקסן שנעל, גיך.

צוזאַמען מיט דער שטאָט איז געװאָקסן דאָס הױז פון ר' אברהם הערש אַשכנזי, װאָס מען האָט אים גערופן דאַנציקער.

קאַפּיטל פיר

אַן אָפּגעזונדערטער, אַ זײטיקער, װײט פון די קינדער אין הױף, אָפּגעטײלט פון דעם אײגענעם צװילינג-ברודער און די שװעסטערלעך, פרעמד אַפילו פון אײגענע טאַטע-מאַמע, האָט געלעבט און געװאקסן דער קלײנער שמחה מאיר אין זײן פאָטערס מױער אױף דער אַלטער שטאָט.

פון קינדװײז אָן גײט ער זיך זײן באַזונדערן גאַנג. ער שפּילט זיך קײנמאָל נישט צוזאַמען מיט די קינדער פון הױף.

דער הױף זײערער איז אַ גרױסער, אַן אומגעלומפּערטער, װי מערסטנס הױפן אין נײעם לאָדזש, צוגעמױערט און צוגעשטוקעװעט פון אַלע זײטן. פון דעם פליגל אין הױף, װוּ די דירות זענען קלײנע און אָרעמע און פאַרדונגען צו באַלמעלאָכעס, קלאַפּן דאָרט װעב-שטולן. דורך אָפענע פענצטער שיט זיך שטױב. דאָס מאַכן ייִדן װאַטע פון דעם אָפּפאַל, װאָס זײ קױפן אױף די פאַבריקן, און תּמיד פליען דורך די פענצטער װײסע פליטערלעך. איבער דער גאַנצער לענג פון הױף דרײט אַ ייִד שטריק. אַ טאַטע מיט דרײ זין הערן נישט אױף אַרומלױפן הין און צוריק, דרײען קאָנאָפּליעס, איבעררופנדיק זיך מיט רױע קולות

— צי, צי, פעסטער האַלט !

די קינדער אין הױז האָבן זײער ליב דעם הױף. איבערהױפּט גײט אױס נאָך אים שמחה מאירס צװילינג-ברודערל יעקב בונם.

— שמחה מאיר, — רופט ער אַ פרײלעכער, מיט אַ הױך קול, װאָס אין פול מיט געלעכטער, — קום זיך שפּילן אין יאָגעלעך.

— כ'װיל מיך מיט דיר נישט שפּילן, — ענטפערט שמחה מאיר שאַרף און ברוגז און דרײט זיך אָפּ אין אַ זײט.

זײ לעבן נישט בשלום, די צװײ ברידערלעך.

יעקב בונם װיל לעבן בשלום. ער איז אַ גרױסער, אַ פעסט-געבױטער, אַ לוסטיקער און לאַכעדיקער. תּמיד לאַכט ער כאָטש עס איז נישטאָ פאַרװאָס.

— יעקב בונם, פאַרװאָס לאַכסטו ? — פרעגט מען אים.

די ברידער אַשכנזי

— ס'גלוסט זיך מיר, — ענטפערט דער קלײנער און לאַכט נאָך מער, אַזױ, אַז אױך אַנדערע מוזן מיטלאַכן.

ער איז פאַרקאָכט אין שפּילן זיך. ער איז דער בעסטער לױפער אין הױף, װען מען שפּילט אין פערדלעך. אױך קאָן ער זיך זײער קונציק אַרונטערקריגן אונטער די גרונט-זײלן פון די קאַמערן אין הױף, װען מען שפּילט זיך אין באַהעלטעניש, אַזױ, אַז קײנער זאָל אים נישט געפינען. פלינקער פון אַלע לױפט ער נאָך דעם שטריק, װאָס דער שטריק-דרײער ציט איבער דער לענג פון הױף. אױך קאָן ער די שװערע שטײנער אַרױסציען פון זאַמד און אױפהױבן מיט די הענט. אַ גאַנצן טאָג װערט אים נישט מיאוס זיך צו שפּילן, װי די מײדלעך אין הױף. נישט בלױז האָט ער זיך אַלײן ליב צו שפּילן און פרײען, נאָר ער װיל, אַז אַלע זאָלן זיך מיט אים מיטשפּילן און מיטלאַכן. אױך מיט זײן ברודערל, שמחה מאיר, װיל ער זיך שפּילן. נאָר שמחה מאיר װיל נישט.

ער איז זײער אַן אַמביציעזער דער קלײנער שמחה מאיר. אים שטײט נישט אָן, װאָס דאָס ברודערל זײנס, װאָס איז ייִנגער פון אים, איז אַ סך העכער פון אים, שטאַרקער, מער בריה און נעמט-אױס בײ די קינדער אין הױף מער פאַר אים. ער קאָן קײנמאָל נישט דעריאָגן יעקב בונמען, װען מען שפּילט אין יאָגעלעך. ער קאָן נישט אַזױ גוט זיך שטעלן אױפן קאָפּ, נישט איבערקוליען זיך הין און צוריק אױף דער ערד און נישט בײקומען דאָס ברודערל זײנס, װען זײ ראַנגלען זיך און פּרובירן די כוחות. תּמיד כאַפּט מען אים דעם ערשטן, תּמיד פאַלט ער בײם שפּרינגען איבער די קלעצער אין הױף, צעדראַפּעט זיך די הױט און צעבלוטיקט זיך דאָס נעזל. ער האָט זײער מורא פאַרן בלוט, װאָס לױפט באַלד פון נאָז.

— בלוט, בלוט, — שרײט ער מיט שרעק אױף די טראָפּנס, װאָס רינען אים אַראָפּ אױף דעם זאַמד אין הױף.

יעקב בונם רעדט אים אױס. ער לױפט-צו צום פּלומפּ אױפן הױף, נעמט-אָן צװײ הענטלעך מיט װאַסער און הײסט דעם ברודערל אַרײנציען.

— צי גוט אַרײן, — זאָגט ער אים, — װעט אױפהערן.

אַז שמחה מאיר שרעקט זיך װײטער, װישט אים יעקב בונם אָפּ דאָס כלוט מיט אַן עק ציצה-כנפות און לאַכט, כאָטש עס באַרירט אים.

— אַז מען צעבלוט זיך, דאַרף מען נישט מורא האָבן, — לערנט ער אים. — איך װײן אױך נישט.

דערבײ נעמט ער אַ שטיקל גלאָז, װאָס אַ גלעזער האָט אַװעקגעװאָרפן אין הױף, צעקראַצט זיך דערמיט די האַנט, אַז בלוט גײט, און קײכט דערבײ פון געלעכטער.

די קינדער אין הױף באַװוּנדערן אים. איבערהױפּט די מײדלעך.

— ביזט אַ שטאַרקער, — לױבן זײ אים.

שמחה מאירן פאַרדריסט עס צו הערן. ער איז אײפערזיכטיק אױף יעקב בונטען און ער גײט אַ ברוגזער אַװעק אין אַ זײט.

34

די ברידער אַשכנזי

אין שטוב, װען די קינדער זעען נישט, האָט ער ליב צו שפּילן זיך מיטן ברודערל. יעקב בונם מאַכט זיך פאַר אַ פערד, לײגט זיך אױס אױף אַלע פיר אױף דער ערד און שמחה מאיר זעצט זיך אַװעק אױף זײן רוקן רײטן.

— װיאָ ! — רופט ער, קלאַפּט דאָס פערד מיט די פיס און שלאָגט אים מיט אַ ריטל פון בעזעם. אױך נעמט אים יעקב בונט אױף די פּלײצעס, װי אַ שעפּס, גײט-אום צו אַלע אין שטוב און לײגט פאָר אַ שעפּסעלע צו פאַרקױפן.

— גולם, — בײזערט זיך אױף אים לאה שרה די דינסט, װאָס האָט אים ליבער פאַר שמחה מאירן, — װעסט דיר די קישקעס אָפּרײסן.

— כ'קאָן נעמען נאָך אײנעם אױף זיך, — באַרימט זיך יעקב בונם און לאַכט.

שמחה מאיר האָט פון די שפּילערײען הנאָה. אַ שטיק געזונט קומט אים צו דערפון. אָבער דאָס איז אַלץ אין שטוב. אױפן הױף, צװישן דיקינדער , מײדט ער אױס אַלעמען.

ער איז אַן אַמביציעזער, אַ גרױס-האַלטער, ער װיל אומעטום זײן דער גרעסטער, דער פירער. אָבער ער קאָן עס נישט אױפן הױף. דאָרט איז יעקב בונם דער קײזער. אַלע ייִנגלעך שאַרן זיך אַרום אים, נאָך מער די מײדלעך, װי די הינער אַרום אַ גרױסן פאַרביקן האָן. מער פון אַלע קלעפּט צו אים די קלײנע דינהלע, דאָס טעכטערל פון ר' חײם אַלטער, װאָס האָט זײן הױז אין שכנות מיט ר' אברהם הערשס הױף, אַ פולינקע, אַ פּולכנע, מיט ברױנע קאַשטאַן-האָר, געדרײטע אין לאָקן, לעקעלעך און רינגעלעך, פאַרקניפּט מיט אַ גרױסער בלױער שלײף, אַ פרײלעכע, אַ פאַרשפּילטע, האָט זי געװאַלדיק ליב דעם לאַכנדיקן יעקב בונם. ער טראָגט זי אױף די אַקסלען. ער זעצט זי אַרײן אין דער טאַטשקע, אין װעלכער דער הױז-װעכטער פירנז מיסט, און שלעפּט זי איבערן גאַנצן הױף.

שרה לאה די דינסט קװעלט יעדעס מאָל, װען זי טראָגט אַראָפּ אַ מוציא ברױט מיט האָניק יעקב בונמען אין הױף.

— װעמען װילסטו פאַר אַ חתן ? — פרעגן די װײבער בײ דער קלײנער.

— דעם טאַטעשי, — זאָגט די קלײנטשינקע, שאָקלענדיק מיט אַלע לעקעלעך פון קאָפּ.

— און װעמען נאָך, דינהלע ?

— אים, — װײזט די קלײנע אָן מיט אַ פּולכנע הענטעלע אױף יעקב בונמען.

שרה לאה שנײצט די נאָז אין אַן עק פאַרטעך פאַר גליק.

אַלע קינדער קוקן מיט פאַרערונג אױף יעקב בונמען זײער עלטסטן.

שמחה מאיר לײדט דערפון. ער קאָן נישט הערן, װי מען לױבט אימעצן, ער איז פול מיט קנאה, בײז און ברוגז. ער װאַרפט די מײדלעך זאַמד אין די האָר. די מײדלעך אַנטלױפן פון אים און זוכן שוץ בײ יעקב בונמען.

די ברידער אַשכנזי

35

— שמחה מײער דרײער, נאַדיר אַ צװײער און גיב מיר אַ מײער... — זינגען זײ אױף אים אַ לידל.

אױפן הױף איז פרײלעך. פון די אָפענע פענצטער בײ די באַלמעלאָכעס טראָגן זיך חזנישע שטיקלעך װאָס די געזעלן זינגען. בײ די װאַטעמאַכערס זינגען די אַרבעטער-מײדלעך. זײערע שװאַרצע צעקרײזלטע קעפּ, אײנגעטונקען אין שטױב, פאַרװעבט מיט שטיקער װאַטע, זענען פױ מיט פּרינצן און בת-מלכהס, װעגן װעלכע זײ לײענען אין די טײטש-ביכלעך, און זײ הערן נישט אױף צו זינגען ליבע-לידער, לידער װעגן ייִדישע מײדלעך, װאָס אָפיצירן האָבן זיך אין זײ פאַרליבט און דערשאָסן, לידער פון פאַרליבטע משומדתטעס, װאָס זענען אַנטלאָפן מיט שקצים און דערנאָןגעמוזט גײן װאַשן װעש... דאָס אַלץ איז זײער גוט צו הערן. אָבער מער פאַרגעניגן פון אַלעס האָט מען פון דעם שטריק-דרײער.

אַ צעװאקסענער איז ער, דער שטריק-ייִד, מיט אַ געדיכטער באָרד און װאָנצעס, װאָס זעען אױס, װי זײ װאָלטן אױך געװען פון קאָנאָפּליעס, מיט ריזיקע ברעמען און מיט בינטלעך האָר אין די אױערן און אין די נאָזלעכער. אױך זײנע באָרװעסע פאַרקאַשערטע פיס ביז די קני זענען האָריק. אױף די ציצית פון זײן לאַנגן טלית-קטן הענגען נאָך בינטלעך זטטריק. אָבער פּונקט װי גרױס זײ זענען, דער טאַטע מיט די זין זײנע, אַזױ גוט זענען זײ. זײ טרײבן קײנמאָל נישט אַװעק די קינדער אין הױף, װאָס קוקן זיך צו מיט גרױסע אױגן און אָפענע מײלער צו דער אַרבעט. אױך װען אַ ייִנגל װיל אַמאָל אַ דרײ טאָן בײם רעדל אָדער לױפן מיט שטריק לענגאױס דעם הױף, טרײבט דער אַלטער נישט אַװעק מיטן רימען פון די הױזן, װי אַנדערע טוען עס.

— האַלט, האַלט, — זאָט ער מיט געלעכטער, צעציענדיק פון נ.חת דאָס גאַנצע האָריקײט זײנס, — לאָז נישט אָפּ דעם שטריק, ס'עט דיר נאָך אָנכאַפּן די פּאות...

די קינדער װילן גאָרנישט אָפּטרעטן פון הױף. די מאַמעס קאָנען זײ קױם אַרײנבעטן אין שטוב אַרײן אָפּצועסן. דער הױף איז נישט אינגאַנצן אױסגעפלאסטערט מיט שטײנער. מען קאָן גראָבן ערד, ביז מען דערגראָבט זיך צו געל זאַמד, אַפילו צו װאַסער. די שענסטע פעסטונגען מאַכן די ייִנגלעך פון זאַמד. די מײדלעך קנעטן טײג פון דער פײכטער, געלער ערד, מאַכן חלות, קוכנס, שנײדן אױס קיכלעך מיט בלעכערנע דעקלעך פון שאַכטלען. אױפן נידעריקן דאַך פון קלײנעם הײזעלע, װוּ דער גױאישער הױז-װעכטער װױנט, איז דאָ אַ טױבנשלאַק. טױבן פון אַלערלײ פאַרב און קאָליר פליען אַרײן און אַרױס, שאָקלען זיך אין דער ברײט, פּיקן אַרבעס און װאָרקען שטיל. קעץ לױערן תּמיד אױף די טױבן, װילן זײ כאַפּן. די טױבן קריכן זײ אונטער די פיס, נאָר תּמיד, װען די קאַץ גיט זיך גיריק אַ צי-אױס אין װיל אָנכאַפּן בײם עק, גיט די טױב פלינק זיך אַ דרײ-אַרונס און פליטאַרױף אױפן דאַך.

די ברידער אַשכנזי

יעקב בונם קװעלט פון גליק.

— שמחה מאיר, — רופט ער, — קום, עט מע געבן די טױבן קרישקעלעד ברױט, פון די הענט װעלן זײ סן, ס'טזען.

— מ'דאַרף נישט, — ענטפערט שמחה מאיר און קוקט אַ זײטיקער אין װינקל.

אַ מאָגערער, אַ שאַרף-געשניצטער, לײכט באַשיט מיט זומערשפּרענקעלעך, מיט זײער רױטע און דינע ליפּן און מיט אױגן גרױע, װאָס בײטן זיך אין גרין, װען זײ װערן שלעכט, גײט ער זיך אָן אַ זײט, תּמיד מיט עטלעכע טריט אָפּגערוקט פון אַלעמען. די הענטלעך האַלט ער שטענדיק אין די קעשענעס פון זײן שװאַרץ, נגידיש, ריפּסן כאַלאַטעלע, דאָס זײדענע היטעלע ליגט פאַרקאַשערט הױך איבערן קאָפּ, אַזױ, אַז דער גאַנצער גרױסער שטערן, באַזױמט מיט אַ דין-געשױרן שפּיצל האָר און מיט צװײ פלאַקסענע געקרײזלטע פּיאות אין די זײטן, זעען זיך אַרױס. די אױערן זײנע, אױפגעשטעלטע, אױפגעשפּיצטע, הױך אױפגעהױבענע, װי בײ אַ העזל, זענען שטענדיק װאַך אױף אַלעס, קײן קלאַנג גײט פאַר זײ נישט פאַרלאָרן. פּונקט אַזױ זענען אומעטום פול די גרױע אױגן זײנע, װאָס אױפן ערשטן אױגנבליק זעען זײ אױס צו זײן װײך, נאָר אין דער אמתן קוקן זײ פאַרביסן און מיט אומצוטרױ און די אַפּלען אין זײ לױפן גיך, פּלוטעװאַטע און אַביסל משוגע. קײן אײן-אײנציק געשעעניש, קײן אײן באַװעגונג, סײ פון די דערװאקסענע, סײ פון די קינדער אין הױף, לאָזן זײ נישט דורך. אַן אַלץזעעװדיקער, אַן אַלע-הערנדיקער, אַ װאכנדיקער תּמיד, װי די קעץ אױפן הױף בײם טױבנשלאק, קוקט זיך דער קלײנער שמחה מאיר צו צו אַלץ, באַטראַכט אַלע שפּילערײען פון די קינדער ,אַלע זײערע בריהשאַפטן, זײער שטעלן זיך אױפן קאָפּ, שלאָגן זיך, ראַנגלען, לױפן, נאָר מיטשפּילן זיך װיל ער נישט.

— מאירל, — רופט אים דורכן אָפענעם פענצטער די מוטער בײם נאָמען פון איר זײדן, — קרױן מײנע, שפּיל זיך מיט די קינדער.

— כ'װיל נישט, — ענטפערט דער קלײנער שאַרף און טרוקן.

װיפיל די מוטער זאָל אים נישט בעטן, װיפיל די קינדער זאָלן נישט אױסשטרעקן די הענטלעך, ריפן אים, װיל ער נישט דערנענטערן זיך צו זײ.

— כ'האָב מיך נישט ליב צו שפּילן, — זאָגט ער אַ ברוגזער.

אים ציט דאָס שפּילערײ, ס'חיות גײט אים אױס מיטצולױפן מיט די קינדער, שפּילן זיך אין יאָגעלעך, גראָבן גריבער, נעמען זיך פאַר די הענטלעך און טאַנצן. נאָר עפּעס אַן עקשנות, אַ זײטיקער כוח, אַ פרעמדער, אַן אײנעסדיקער, האַלט אים אָפּ, לאָזט אים נישט צו. דװקא, װײל די קינדער רופן אים, װיל ער נישט צוגײן. ער קאָן קײנמאָל נישט טאָן דאָס, װאָס יענער װיל, װאָס מען פאַרלאַנגט פון אים. ער איז זײ מקנא, די קינדער, ס'הערצל ציטערט אים פאַר קנאה אױף זײערע שפּילערײען, געלעכטערן, פרײד. איבערהױפּט איז ער מקנא דעם ייִנגערן ברודער זײנעם, יעקב בונם,

די ברידער אַשכנזי

פאַר אַלע זײנע בריהשאַפטן, װאָס ער באַװײזט, פאַר דעם שטעלן זיך אױפן קאָפּ, גײן אױף די הענט, שפּרינגען אױף די ברעטער, טאַנצן לאַנג אױף אײן פיסל, און איבערהױפּט פאַרן גיכן לױפן, װאָס ער ,שמחה מאיר, כאָטש אַן עלטערער, קאָן נישט נאָכיאָגן. און ער האָט זײ פײנט דערפאַר, די קינדער אין הױף. יעדעס מאָל, װאָס אימעצער פאַלט און צעקלאַפּט זיך דאָס נעזל, אַז בלוט רינט, אָדער אַז מען דרײט זיך איבער אין לױפן, פּאַטשט ער מיט די הענטלעך, קװעלט-אָן.

שפּילן שפּילט ער זיך באַזונדער, אַלײן. אָדער ער זאַמלט אָן פּאַפּירלעך, פאַרביקע עטיקעטן, װאָס ער רײסט אָפּ פון די סחורות, אָדער ער ציט צונױף אױף אַ שטריקל קלעצלעך פון גאַרן, אָדער ער צײלט די מטבעות, װאָס ער האָט ליגן אין אַ לײמענעם האָן. פון די סוחרים, װאָס קומען צו זײ אין שטוב, קריגט ער לעץ-געלט, דרײערס, צענערלעך און אַפילו זילבערנע גילדנס. ער באַהאַלט די מטבעות אין אַ לײמענעם האָן, װאָס האָט אַ לאָך פון הינטן, אין סאַמע עק. אָבער ער האָט ליב יעדעס מאָל אױף ס'נײ איבערצוצײלן די מטבעות. ער שאָקלט שטאַרק מיטן לײמענעם האָן, קלינגט, קלאַפּט, אַזױ אַז אַלע קינדער זאָלן דערהערן און אים מקנא זײן. ער װאַרפט אַרױס די מטבעות, צײלט זײ פיל מאָל, רעכנט אױף די פינגער פון בײדע הענטעלעך זײן פאַרמעגן און באַהאַלט זײ צוריק אין האָן אַרײן. ער קאָן זיך נישט שפּילן מיט די קינדער גלײך, װי עס זאָל אים נישט ציען דערצו. ער קאָן נישט זײן אײנער פון אַלע. ער מוז זײן אַן עלטסטער. אָדער ער װיל זיך חברן מיט עלטערע פון זיך, װאָס װילן אים נישט, אָדער ער װיל הערשן איבער קלענערע פון זיך. אַז עס ציט אים שױן גאָר שטאַרק צו די קינדער, שאַרט ער זיך פאָרזיכטיק צו צו זײ, אָבער נישט צו שפּילן זיך, װי מיט חברים, זײנס-גלײכן, נאָר צו הערשן, צו קיניגן איבער זײ. ער צװינגט אַלעמען צו מאַכן אים פאַר אַ קײסער, פאַר אַן עלטסטן. ער נאַרט אױס בײ זײ שפּילעכלעך, אַלע קנעפּ און בלעכלעך, ער צעװאַרפט מיט די פיס די זאַמדיקע פעסטונגען, ער צעשאַרט די קוכנס און חלות, װאָס די שװעסטערלעך מיט די חברטעס מאַכן אין דער פײכטער ערד, ער כאַפּט אַרױס זאַכן פון די הענט און אַנטלױפט. קײן זאַך פאַרשאַפט אים נישט אַזאַ הנאה, װי צו צעשטערן, װי אַרױסכאַפּן און אַנטלױפן.

איבערהױפּט דערגײט ער די יאָרן די שװעסטערלעך, אױך זײער חברטע דינהלען. ער בינדט זײ אױף די שלײפלעך אין די צעפּלעך, ער גליט אָן אַ האָר-נאָדל אין קיך אין פײער און דערלאַנגט זײ מיט דער אָנגעגליטער זײט, זײ זאָלן זיך אָפּבריען. ער װאַרפט זײ אין האַלדז אַרײן פליגן און װערעם, פאַר װעלכע זײ האָבן שרעקלעך מורא. אַז ער אַלײן קױפט זיך צוקערלעך, װיל ער קײנעם נישט געבן קײן צוקערל, אַפילו קײן לעק צו טאָן גיט ער נישט.

— אָ, ס'גוט, — טשמאָקעט ער מיט די רױטע ליפּן דאָס נאַשװאַרג,

די ברידער אַשכנזי

קוקנדיק דערבײ מיט שלעכטע בליקן אױף די אַרומיקע ,װאָס זענען אים מקנא.

יעקב בונם לאָזט זיך נישט. אַ נאַשער אַ גרױסער, אַ בעל-תאוהניק, קאָן ער נישט קוקן, װי דער ברודער נאַשט און ער נישט.

— גיב אַ לעק, שמחה מאיר, — זאָגט ער.

— כ'װיל נישט, — ענטפערט שמחה מאיר און לעקט נאָך העכער דאָס צוקערל, כדי אים צו רײצן.

יעקב בונם װערט ביע.

— פאַרװאָס, אַז איך האָב צוקערלעך ,גיב איך דיר שטענדיק אײנס ? — פרעגט ער מיט האַרץ.

נאָר אַז שמחה מאיר מאַכט זיך נישט פון זײן גערעכטער טענה אין רײצט זיך װײטער :

— דו מיר גיסט און איך דיר נישט, אַבע !...

נעמט יעקב בונם פונאַנדער די הענט און רײסט אַרױס בײ שמחה מאירן דאָס צוקערל צוזאַמען מיט עטלעכע נעגל הױט פון די באַקן. ער איז אַן אײנשטעלער, דער יעקב בונעם, אַ ריזיקאַנט, װאָס װאַרפט זיך אױף פיל עלטערע פון זיך, אױף שטאַרקערע אַפילו. ער איז אַ גוטער אױ װיל, אַז אַנדערע זאָלן צו אים אױך זײן גוט. װער עס װיל ניט זײן גוט, דעם שלאָגט ער. ער װאַרפט זיך אױף שמחה מאירן מיט אַזאַ ברען, מיט אַזאַ קאַמפסלוסטיקײט, אַז אײדער יענער קוקט זיך אום, ליגט ער שױן אַן אױסגעצױגענער אױף דער ערד. שמחה מאירן פּאַסט נישט פאַר די ייִנגלעך. ער האָט תּמיד ליב צו זײן דער גרעסטער, דער אָנגעזעענסטער, און װײל ער קאָן נישט קײן עצה זיך געבן מיט יעקב בונטען, לאָזט ער אױס דעם כעס צו די שװעסטערלעך. ער שטעלט זײ אונטער אַ פוס אין װעג, צעקראַצט זײ די הענט מיט די שאַרפע נעגל.

יעקב בונם װיל זיך איבערבעטן. אַזױ גיך װי ער צעשלאָגט זיך, אַזױגיך גיך שטרעקט ער אױס אַ קלײן פינגערל, אַ צײכן, אַז ער װיל װערן חבר.

— שמחה מאיר, — זאָגט ער, האַלטנדיק אױסגעשטרעקט דאָס קלײנע פינגערל, — לאָמיר זיך איבערבעטן. נאַדיר אַװעק צװײ זעלנערישע קנעפ, נײע נאָך.

ער קאָן נישט זײן ברוגז. ער קאָן כאַפּן אַ קלאַפּ, געבן אַ קלאַפּ און גלײך פאַרגעסן. ער האָט פײנט זײן ברוגז. װאָרעם ברוגז הײסט : גײן באַזונדער, אָפּעסן זיך דאָס האַרץ, נישט שפּילן זיך, נישט פרײען זיך. און קײן זאַך האָט יעקב בונם נישט אַזױ פײנט, װי זײן אומעטיק. די פרײד שפּראָצט אים פון די אױגן, פון די רױטע באַקן, פון די װײסע צײן און אָפענעם פולן מױל. אַז שמחה מאיר שפּאַרט זיך אײן, נעמט ער אַרױס אַלע זאַכן פון די קעשענעס און גיט אים אַװעק. ער איז גרײט אָפּגעבן אַלע זעלנערשע קנעפּ, אַלע שװעבעלעך, װאָס ער נעמט אַרױס פון דער קיך אױף צו שיסן מיט אַ צעבראָכענעם שליסל.

די ברידער אַשכנזי

39

אָבער שמחה מאיר װיל נישט נעמען און ער לױפט פאַרמסרן פאַרן טאַטן.

ר' אברהם הערש האַלט פון כלל, אַז ייִנגלעך זענען שטענדיק אומגערעכט און אַ טאַטע איז תּמיד גערעכט. דעריבער טאַקע דערלאַנגט ער בײדן גלײך מיטן רימען, װאָס ער נעמט זײער געלאַסן אַראָפּ פון די הױזן. יעקב בונם כאַפּט אַרײן די שמיץ רואיק, װי אַ חוב, װאָס קומט. באַלד פאַרגעסט ער זײ. װען די רײ קומט אױף שמחה מאירן, לײגט ער זיך אַװעק אױף דער ערד און נעמט װאַרפן מיט די פיסלעך װי אין קראַמפן. די מוטער פאַלטצו צו אים, האַלדזט אים, קושט אים און לײגט אים אין בעט.

— מאירל אוצר מײנער, — מורמלט זי, — מיר זאָל זײן פאַר דיר, דער מאַמען פאַר דײן קלענסטע נעגעלע.

זי גיט אים איר גאָלדן זײגערל זיך צו שפּילן, אַלע בריליאַנטענע פינגערלעך און אױרינגלעך. דער פאָטער טוט אים גאָרנישט, זאָגט אים קײ. קרום װאָרט נישט, נאָר קײן צוטרױ צו זײנע קראַמפן האָט ער נישט.

— פאַרװאָס קריגט ער קראַמפן נאָר װען ער ריכט זיך אױף שמיץ ? — פאַרשטײט ער נישט.

די מוטער פאַרריכט דעם ייִנגל דאָס קישן צוקאָפּנס און זי װאַרפט בײזע בליקן צום מאַן.

— גזלן, — ברומט זי, — שטײנערן האַרץ.

קאַפּיטל פינף

די דיקע װענט אין גרױסן יוסטן קאַבינעט פון פאַבריקאַנט הײנץ הונצע אין לאָדזש זענען באַהאַנגען פון אױבן ביז אונטן מיט אַ סך פּאָרטרעטן, מעדאַלן און טאַבעלן.

אױבנאָן, איבערן מאַסיװן דעמבענעם שרײב-טיש, הענגען צװײ מאָנאַרכן, פון רעכטס דער צאַר אַלעקסאַנדער דער צװײטער, דער זעלבסטהערשער פון רוסלאַנד, קעניג פון פּױלן, גרױספירשט פון פינלאַנד און אַזױװײטער װײטער און װײטער ; פון לינקס — דער דײטשער קײזער װילהעלם דער ערשטער. אונטער זײ, טאַקע אונטער בײדע הערשער, הענגט זיער פּאָרטרעט פון אים אַלײן, דעם פאַבריקאַנט הײנץ הונצע, װאָס האָט אױסגעבױט דגרױסע פאַבריק פון הײנץ-הונצע-מאַנופאַקטור.

ער איז נישט אַזױ פײערלעך, הײנץ הונצעס פּאָרטרעט, װי די פאָרטרעטן פון די צװײ מאָנאַרכן איבער זיך. זײן ברוסט באַצירט נישט אַזױפיל קרײצן און מעדאַלן. אױך זײן פּנים איז נישט אַזױ גלאַטיק און רונד װי די אױסגעפּיעששעטע מאָנאַרכישע געזיכטער. זײן רונדער קאָפּ, מיטן האַרטן בערשטעלע האָר פון פאָרנט, גלײך געשױרן װי אַ חזיר-רוקן, דערמאָנט נאָך זײער שטאַרק דעם אַמאָליקן װעבער הײנץ, װאָס איז אַראָפּגעקומען בלױז מיט צװײ װעב-שטולן פון זאַקסן קײן לאָדזש. אױך די קנײטשן אין זײן פּנים, װאָס

40

די ברידער אַשכנזי

דער פאָטאָגראַף האָט זיך געגעבן די מי צו פאַררעטושירן און אױסגלעטן, זאָגן פונדעסטװעגן פון אַ סך מי, זאָרג און אָנגעשטרענגטער אַרבעט. זײן שװאַרצער סורדוט און די שטאַרק-שטײפע װעש ,איבערהױפּט דער הױכער קראַגן, דער „פאָטער-מערדער", דערמאָנען בײ זײער גאַנצער פײערלעכקײט דעם אַרבעטס-מענטש, דעם מײסטער, װאָס האָט זיך אױסגעפּוצט צופיל לכבוד עפּעס אַ הײמישער פײערלעכקײט, צו אַ גאָלדענער חתונה אָדער צו אַן אַנדער װיכטיקער שמחה. אָ, ער זעט גאָרנישט אימפּאָזאַנט אױס, דער גרױסער פּאָרטרעט פון הײנץ הונצע אין זײן גאַנצער נאַטירלעכער גרױס. די צװײ מאָנאַרכישע פּאָרטרעטן איבער אים שטרײכן נאָך ספּעציעל אונטער זײן פּלעבעאישקײט. דאָך איז דער מאַן מיטן פּראָסטן פּנים נישט אָן אױסצײכענונגען.

אמת, אַז זײן ברוסט באַצירן נישט אַזױפיל מעדאַלן און קרײצן, װי די ברוסטן פון די מאָנאַרכן איבער אים, אָבער אינגאַנצן גלאַט איז זײן ברוסט אױך נישט. ערשטנס, הענגט איבער זײן װײסער װעסט אַ באַנד פון דער הײליקער אַננע, אַן אױסצײכענונג, װאָס דער גובערנאַטאָר פון פּיעטראָקאָװ האָט אױסגעפּועלט פאַר אים אין פּעטערבורג פאַר די גרױסע פאַרדינסטן, װאָס ער האָט געבראַכט דעם לאַנד מיט זײן װעב-פאַבריק. זי האָט נישט ביליק געקאָסט, די באַנד. דער גובערנאַטאָר האָט דערפאַר גענומען פון הײנין הונצעס טעכטער אַ סך טײערע מתנות פאַר זיך און שנירלעך פּערל פאַר זײן פרױ. אָבער עס איז װערט. הײנץ הונצע אַלײן, װאָס האָט זיך דערױף קײן גראָשן ניט געװאָלט לאָזן קאָסטן, מוז מודה זײן, אַז זײנע טעכטער זענען נישט אינגאַנצן אומגערעכט. זײער שײן זעט זי אױס, די באַנד פון דער הײליקער אַננע, איבער זײן שנײ-װײסער װעסט אױפן בילד. צװײטנס, האָט זײן פאַבריק באַקומען אַ סך מעדאַלן, גאָלדענע, זילבערנע און בראָנזענע, פאַר דער גוטער אַרבעט און קװאַליטעט. פון בײדע זײטן הונצעס פאָרטרעט הענגען זײ, די אַלע מעדאַלן, אין גרױסן פאָרמאַט, פון עכטן גאָלד, זילבער און בראָנז, מיט די אױסגעקריצטע קעפּ פון קיסרים און קײסערינעסאױך אױך דער דינער פון פאַבריק, דער ריזיקער רױט-האָריקער מעלכיאָר, מיט װאָנצעס און באַקן-בערד, מיט גרינע קלײדער פון אַ דײטשן יעגער, מיט לאַמפּאַסן, שנורן, גאָלדענע קנעפּ און אין ליאַקירענע שטיװל מיט זילבערנע נאָכהענגענדיקע טראָלבן פון די געפּאסטע הױכע כאָליעװעס — שטײט בײ דער טיר פון הונצעס קאַבינעט אױסגעצױגן װי אַ סטרונע, מיט בײדע רױט-האָריקע לאַפּעס אױף די נעט פון די שמאָלע הױזן, שטײט מיט גרױס דינסטפאַרטיקײט און דרך-ארץ, גרײט אױף יעדן װוּנק פון זײן האַר, גאָרנישט אַנדערש װי עס שטײען די גענעראַלן פאַר זײערע מאָנאַרכן, אט די מאָנאַרכן, װאָס הענגען איבער אים.

דאָ, אין דער גרױסער פאַבריק, איז הײנץ הונצע מאָנאַרך. אין זײן האנט איז דער גורל, אמת נישט פון מיליאָנען מענטשן װי בײ די מאָנאַרכן, אָבער פון עטלעכע טױזנט מענטשן, װאָס אַרבעטן בײ אים. זײ,

די ברידער אַשכנזי

41

די אַרבעטער, זײערע װײבער, קינדער, זענען בײ אים אין די הענט. װען ער װיל, באַפרײט ער זײ פריער, זײ זאָלן קאָנען גײן אין די שענקען טרינקען ביר, אױסציען זיך אױפן גראָז אַרום דער פאַבריק אָדער גאָר לאָזן זיך אין געזאַנג-פאַרײן, אױסצוזינגען און אױסטרומײטערן זײערע דײטשע הײמאַטס-, קירכע- און ליבע-לידער. פון אים איז געװענדט, צי אַ יונגער אַרבעטער, װאָס האָט טראָגנדיק געמאַכט אַן אַרבעטערין, זאָל די טראָגעדיקע נעמען פאַר אַ װײב און פאַרדעקן פאַר מענטשן איר שאַנד, אָדער ער זאָל זי לאָזן מיט איר ממזר צו שפּאָט און שאַנד פון אַלע. פון זײן גוטן װילן איז געװענדט צו לאָזן די פאַבריק אַרבעטן בײטאָג און בײנאַכט, אַזױ אַז די אַרבעטער זאָלן פאַרלירן די כוחות, אָבער דערפאַר זאָלן זײ אױסאַרבעטן אַ גאַנצן רובל אַ װאָך מער און די װײבער זײערע זאָלן קאָנען שמעלצן די זופּן נישט מיט אײל, נאָר מיטן חזיר-שמאלץ. און פון אים איז געװענדט, אָפּצושטעלן די פאַבריק אױף װי לאַנג ער װיל און לאָזן די אַרבעטער אַרומגײן מיט אױסגעטריקנטע צונגען אין די מײלער און די װײבער פאַרקױפן זײער לײב פאַר אַ ביסל קאַרטאָפל אָדער פאַר אַ לאַבן ברױט.

צו אים קומען מוטערס בעטן, ער זאָל זײן אַ טױף-פאָטער צו זײערע נײ-געבױרענע קינדער, װעלכע זײ רופן אָן מיט זײן נאָמען — הײנץ ; צו אים קומען יונגע בחורים בעטן אַ דערלױבעניש חתונה צו האָבן מיט די, װאָס האָבן געפאַנגען זײער האַרץ ; צו אים קומען פאַרשעמטע טאַטעס דערצײלן װעגן אַ נײ-געבױרן קינד, כדי צו קריגן אַ קלײנע לױן-העכערונג.

אַלץ איז זײן. די פאַבריק, די רױט-געמױערטע אַרבעטער-הײזער, װאָס זעען אױס װי די קאַזאַרמעס און אין װעלכע די אַרבעטער װױנען ; די פעלדער אַרום, װעלכע די װעבער פאַרזעצן מיט קאַרטאָפל און קרױט ; װעלדער, אין װעלכע די װײבער זאַמלען זומער קאָרע און אָפּפאַל אױף הײצן אין װינטער ; די קירכע, אין װעלכע זײ בעטן אין זונטיק און אין פײער-טעג; דער לאַזאַרעט, אין װעלכן מען פירט אָפּ די, װג ס פאַרלירן בײ די מאַשינען אַ פינגער, אַ האַנט אָדער דאָס לעבן ; דער בית-עולם, צו װעלכן מעיפירט פירט אַװעק די געשטאָרבענע ; דער געזאַנג-פאַראײן, אין װעלכן מען זינגט הײמאַטס- און ליבע-לידער.

דאָ איז ער מאָנאַרך, דער אַלטער הײנץ, מער מאָנאַרך פון די מאָנאַרכן, װאָס הענגען איבער אים. װעגן אים רעדן די צײנלאָזע זקנים װעבער, װאָס לאָזן נישט אַרױס פון זײערע מײלער די ליולקעס און פון זײערע ליפּן די מעשות, װען דער אַלטער הײנץ איז נאָך אַלײן בײ דער װעב-שטול געשטאַנען און ער פלעגט נישט אײנמאָל מיט זײ רעדן, פאַרברענגען און אױסטרינקען אַפילו אַ ביר. װעגן אים רעדן שטיל די יונגע מענער, די װײבער, די קינדער אין די װיגן. יעדער טראָט זײנער, יעדעס װאָרט זײנס, יעדע באַװעגונג װערט געשאַצט, געװױגן, איבערגערעדט, איבערגעקײט.

און װי יעדער מאָנאַרך, האָט ער פײנט, הײנץ הונצע, װאָס אַנדערע װילן גלײך זײן צו אים, נאָך אים אַריבערשטײגן. פון צאָרן ברענט ער

42

די ברידער אַשכנזי

אױף פריץ געצקע, דעם אַמאָליקן װעבער-יונג זײנעם, װאָס האָט גלײך, נאָך אים, אױך אַװעקגעשטעלט אַ פאַבריק אינגאַנצן ענלעך צו זײנער. אױך סחורות אַרבעט ער אױס דיזעלבע. װאָסער נײעם מוסטער ער, הײנץ הונצע, זאָל נישט אַרױסלאָזן, לאָזט דער שורקע געצקע אױך באַלד אַרױס דעמזעלבן. און נאָך ערגער איז, װאָס דער הונט, דער געצקע, לאָזט זיך גאָרנישט אומברענגען פון אים, הונצען. ער האָט שױן אַ סך געלט געפּטרט, גאָר אַ סך, אַבי דעם שװײן-קערל אַראָפּצוּװאַרפן פון פּלאַץ. ער האָט געװאָרפן דעם פּרײז פון סחורה, אַראָפּגעװאָרפן אַפילו פון קרן-פּרײז, אַבי אים אָפּצורױמען. אָבער יענער האַלט אױס די קאָנקורענץ. דער טײװל נעמט אים נישט. און הײנץ הונצע טרײסלט זיך פון צאָרן.

— איך װערדע דען הונד טאָט-שלאגען, — שרײט ער אין זײן זאַקסישער אױסשפּראַך, פאַרגעסנדיק גאָר, אַז די טעכטער זײנע לאָזן אים מער אַזאַ פאַלקס-דײטש נישט רעדן. — נעין, זאָ געהטס ניכט...

לעבן אים בײם טיש, אָן אַ היטל, בלױז אין אַ יאַרמולקע אױפן שפּיץ קאָפּ, זיצט ר' אברהם הערש אַשכנזי און שאָקלט מיטן קאָפּ אױף נײן.

— הער הונצע, — בעט ער זיך, — גענוג, דאָס בעסטע איז מאַכן מיט אים שלום. די הײליקע שריפטן זאָגן, אַז אױף שלום שטײט די װעלט.

ער דערמאָנט זיך באַלד, אַז „שלום" איז אַ לשון-קודש-װאָרט, װאָס הונצע, דער דײטש, דאַרף עס נישט פאַרשטײן, און ער זוכט אין קאָפּ אַ װאָרט, איבערצוזעצן דאָס װאָרט „שלום", נאָר הונצע שפּרינגט אױף פון אָרט.

— װאָס, — שרײט ער, — שלום ? שלום מיט דיזען שװײן-קערל ז מיט דיזען לאַוז-בוב ? אָ, נעין, איך מעכטע ליבער קראַפּירן, ר' אברהם הערש.

ר' אברהם הערש איז זײער גערירט פון דעם דײטשס פאַרשטײן לשוןקודש און פון זײן רופן אים בײם נאָמען „ר' אברהם הערש". דאָך איז ער נישט מסכים מיטן אַלטנס פּלאַן צו באַגראָבן געצקען. ער גלעט דישװאַרצע שװאַרצע באָרד און באַרואיקט דעם אױפגעקאָכטן דײטש.

ער פאַרשטײט זײער גוט, אַז אים, הער הונצע, דעם גרױסן פאַבריקאַנט און דעם בױער פון דער גרעסטער פאַבריק, מעג פאַרדריסן, װאָס אַזאַ גאָר'נישט, אַזאַ געװעזענער געזעלן-יונג נעמט זיך נאָכמאַכן אַלץ זײן געװעזענעם באַלעבאָס. דאָס איז נישט שײן פון אים, נישט דאַנקבאַר. אָבער געשעפט קאָן זיך נישט רעכענען מיט אַזעלכע זאַכן. געשעפט איז געשעפט. װער עס האָט די מאה, דער האָט די דעה. און געצקע האָט די מאה. אױ, האָט ער זי ! ער איז שטײן-רײך. דערצו האָט ער פּראָצענטניקעס, װאָס גיבן אים געלט. ער װעט זיך נישט לאָזן אַרױסשלאָגן פון מאַרק. װיפיל הער הונצע זאָל נישט װאַרפן די פּרײזן פון די סחורות, װעט יענער, געצקע, נאָכװאַרפן. װאָרום עס איז אַן אַמביציע-זאַך. פון דער קאָנקורענץ געװינען נאָר די קרעמער, װאָס קױפן סחורות פאַר גראָשנס. אױך גיט מען אױף װעקסלען יעדן שלעפּער. דער סוף װעט זײן, אַז בײדע פאַבריקן װעלן גײן

די ברידער אַשכנזי

צו גרונט. גלײכער שלום צו מאַכן, פאַראײניקן בײדע פאַבריקן, שותפות מאַכן, אײן פירמע — הײנץ הונצע עט פריץ געצקע.

הײנץ הונצע שפּרינגט אױף פון פאָטעל.

— איך װעל דען קװאַטש יאַ נישט הערען ,— קלאַפּט ער אין טיש.

— שװײגט, ר' אברהם הערש, — גײט ער אַריבער אין לאָדזשער ייִדיש און פאַרהאַלט אים דאָס מױל מיט דער האַנט. — ניע װערדע איך מיט דיזען זאַושװײן קאָמפּאַניע מאַכן !

ר' אברהם הערש גלעט זיך אױס די שװאַרצע באָרד און גײט זיך רואי ק אַרױס. ער פאַרהאַלט זיך אַ װײלע בײ דער טיר. ער װיל נאָך פאַרן אַװעקגײן ברענגען פאַר דעם דײטש אַ משל. װי שלעכט עס איז כעס, װי צוליב אַזעלכע זאַכן זענען װעלטן חרוב געװאָרן. ער האָט שטאַרק חשק אים צו דערצײלן די מעשה פון דער גמרא װעגן קמצא און בר קמצא, װאָס צוליב זײער שנאה איז ירושלים חרוב געװאָרן. אָבער ער קאָן די װערטער נישט אַרױסברענגען אין דײטש. ער גלױבט נישט, אַז דער גױ װעט אין ייִדיש די שװערע זאַכן פאַרשטײן. און ער מאַכט אַװעק מיט דער האַנט. בלױז עטלעכע געװײנלעכע װערטער װאַרפט ער צו שױן אין דער טיר שטײענדיק.

— הער הײנץ, — זאָגט ער פאַמיליאַר, — אַז זי װעלן זיך, מיט גאָטס הילף באַרואיקן, טראַכטן זי איבער מײנע רײד. נאָר דאָס קאָן ראַטעװען די פירמע.

דער אַלטער הונצע איז אַזױ אױפגעקאָכט, אַז ער קאָן מיט די ציטערדיקע הענט אַלײן נישט אָנשטופּן די ליולקע מיט טאַבאַק.

— דו, — רופט ער דעם דינער אין גרינעם יעגער-קאָסטיום, —— שטאָפּע מיר די פײף אַן, שנעל, דו ראָץ-הונד !

פון גרױס כעס זידלט ער און רעדט אין פאַלקס-דײטש גאָר װי אין די יאָרן, װען ער איז נאָך אַלײן געשטאַנען בײ דער װעב-שטול.

קאַפּיטל זעקס

ר' אברהם הערש האָט זײנע ייִנגלעך צעטײלט אָפּגעגעבן יעדן באַזונדער פון זײ צו אַן אַנדער מלמד.

כאָטש אײנער פון צװײטן איז בלױז גערוקט מיט עטלעכע מינוט, זענען זײ אָבער אין תּורה גאָר װײט אַװעק אײנער פון אַנדערן. יעקב בונם איז אַ ייִנגל, װי אַלע ייִנגלעך אין זײנע יאָרן. ער לערנט שױן גמרא, אָבער קײן גרױסע פּעולה זעט מען נישט פון אים. קױם מיט גרױס מי פּאַקט אין אים אַרײן דער מלמד זײנער דעם דף גמרא װאָס דאָר ייִנגל פאַרשטײט נישט גוט, אָבער ער לערנט זיך עס אױס איבערצוזאָגן װאָרט אין והאָרט שבת בײטאָג, װען דער פאָטער זײנער פאַרהערט אים נאָכן שלאָף.

— מילא, זאָל זײן אַזױ, — זאָגט ר' אברהם הערש, נישט קײן איבעריק

44

די ברידער אַשכנזי

צופרידענער. — גײ צו דער מאַמען און זאָג, זי זאָל דיר געבן שבת-אױבסט, און לײג בעסער צו דעם קאָפּ צום לערנען.

יעקב בונם זעט, אַז דער פאָטער איז פון אים נישט איבעריק צופרידן און אַ שאָטן באַדעקט זײן פרײלעך ברײט פּנים. אָבער בלױז אױף אַ װײלע. װי נאָר די מאַמע זײנע שטעלט פאַר אים אַװעק קיכלעך מיט פלױמען-צימעס, נעמט אים צוריק אַרום זײן שטענדיקע פרײד. ער האָט הנאה פון עסן, װי פון אַלע אין דער װעלט, און באַלד גלוסט זיך אים אַפילו לאַכן, אַלײן נישט װיסנדיק פאַרװאָס.

גאַנץ אַנדערש איז עס מיט שמחה מאירן.

שמחה מאיר איז אַן עלױ. בײ זײנע צען יאָר איז שױן דער מלמד זײנער געװען פאַר אים צו קלײן. און דער פאָטער האָט אים צעשײדט פון ברודער, צוגענומען פון זײן חדר און אַװעקגעגעבן צו ר' ברוך װאָלף לענטשיצער, װאָס לערנט מיט בר-מצוה-ייִנגלעך, אַפילו שױן מיט חתן-בחורים. יעדן שבת קומט ר' ברוך װאָלף צו ר' אברהם הערשן פאַרהערן דעם תּלמיד. ער טרינקט אױס אַ װעלט מיט שבתדיקע טײ, װאָס מען גיחט אים אָן פון אַ שטײנערנער באַניע, אַן אַרומגעהילטע מיט שמאַטעס, זי זאָל האַלטן הי-ן. ער דרײט מיט שמחה מאירן, װאַרפט אים אָן קשיות, פּשטלעך, װאָס דער קלײנער כאַפּט שנעל אױף און שלאָגט אָפּ. ר' ברוך װאָלף שװיצט פון דער הײסער טײ און פון ייִנגלס לומדות.

— ר' אברהם הערש, — רױמט ער אײן דעם פאָטער אין אױער אַזױ, אַז שמחה מאיר דערהערט עס, — דער קלײנער װאַקסט אַן עלױ, אַ פײערדיקן קאָפּ האָט ער.

ר' אברהם הערש איז גליקלעך, נאָר רואיק איז ער נישט.

— זעט, ער זאָל זײן אַ ירא-שמים, ר' ברוך װאָלף, — בעט ער אים, — א ייִד.

ער געדענקט שטענדיק אין דעם, װאָס דער װאָרקער רבי האָט אים געזאָגט, אַז די דורות זײנע װעלן זײן נגידים ; קײן יראי-שמים — האָט ער נישט געזאָגט. און זײן האַרץ איז נישט רואיק, מער נאָך איבער שמחה מאירן, װי איבער יעקב בונטען. טאַקע דערפאַר, װאָס דער קלײנער האָט אַזאַ פײערדיקן קאָפּ, װאָס אַלע האַלטן אים פאַר אַן עלױ, האָט ער מורא פאַר אים. דערצו האָט ער זײנע אײגענע גענג, דער קלײנער, אַלץ װיל ער װיסן, אומעטום שטעקט ער אַרײן די נאָז, אַלץ כאַפּט ער, פאַרשטײט, תּמיד איז ער אומרואיק. ר' אברהם הערש װײסט, אַז דאָס איז צוליב זײן קאָפּ, דעם פײערדיקן און גוטן. אַלע עלױם, װײסט ער, זענען אַזױ. אָבער רואיק דעריבער איז ער נישט. ער װײסט, אַז ייִדישקײט איז גרעסער װי תּורה, אַז ס'איז בעסער אַ פּראָסטער ייִד אַ פרומער, אײדער אַ שאַרפער למדן אַ נישט אָפּגעהיטענער. און ער שיקט אַװעק שמחה מאירן אין קיך אַרײן נאָך שבת-אױבסט, כדי צו קאָנען רעדן מיטן מלמד זײנעם װעגן ייִדישקײט.

די ברידער אַשכנזי

45

— געדענק, מאַך אַ ברכה, — זאָגט ער אים אָן, — און זאָג װאָרט בײ װאָרט, כאַפּ נישט אָפּ.

ער רעדט צו ברוך װאָלפן מיט טיפע זיפצן.

— ר' ברוך װאָלף, האַלט אים אין די הענט ! זשאַלעװעט אים נישט דעם קאַנטשיק !

ער האָט אים ספּעציעל אָפּגעגעבן צו ר' ברוך װאָלף לענטשיצער, ר' אברהם הערש. די מוטער האָט זיך קעגנגעשטעלט אָפּצוגעבן איר קינד מאירל צו ברוך װאָלפן, װאָרעם ער שמט אין לאָדזש פאַר אַ גזלן. ער מאַכט ייִנגלעך פאַר קאַליקעס בײם לערנען. אױך לערנט ער צופיל מיט די ייִנגלעך. ער לאָזט גאָרנישט אָפּ פון חדר, פון באַלד אינדערפרי ביז שפּעט אין דער נאַכט אַרײן. דאָנערשטיק בײנאַכט איז בײ אים אַ װאַך-נאַכט. ער לערנט נישט נאָר גמרא מיט תּוספות, נאָר אױך פּשטלעך, פרעמדע, און נאָך מער אײגענע. אָבער ר' אברהם הערש האָט, װי שטענדיק, נישט געװאָלט הערן, װאָס אַ ייִדענע רעדט דאָרטן, און אים דוקא אָפּגעגעבן צו ברוך װאָלפן. ער האָט געװאָלט, אַז דאָס ייִנגל זאָל האָבן אױף זיך אַן עול, אַ יאָך, אײנשפּאַנען אים אין תּורה און אין ייִדישקײט, און קײנער קאָן נישט אַזױ האַלטן אַ ייִנגל אין יאָך, װי ר' ברוך װאָלף לענטשיצער.

ער איז שױן נישט קײן יונגערמאַנטשיק, ר' ברוך װאָלף, נישט קײן נעכטיקער. ער איז אַ קנאַפּער זיבעציקער שױן ,אָבער אַ קרעפטיקער נאָך, אַ בײניקער, אַ קנאָכיקער, מיט פינגער, װי די צװאַנצען. זײן פּנים איז אַביסל אױסגעקרימט פון אַ פּאַראַליז, װאָס ער האָט געכאַפּט אַמאָל פון אַ פאַרקילונג, װען ער איז געגאַנגען צופוס אין אַ גרױסן פראָסט צום רביו זײנעם פון לענטשיץ קײן קאָצק. די רעכטע זײט פּנים הױבט זיך בײ אים אַ ביסל אַרױף. אײן שפּיזיקע ברעם גײט אַרױף, די צװײטע אַראָפּ ; אײן װאָנצע רײסט זיך אַרױף האָפערדיק, די צװײטע גײט ברוגז אַראָפּ. פּונקט אַזױ קרום, װי זײן פּנים, איז זײן מוח. ער לערנט קײנמאָל נישט מיט די קינדער די אגדתות, די מעשות אין דער גמרא. ער האַלט דאָס פאַר װײבערישע זאַכן, װאָס עס דאַרפן לײענען די מתנגדים און קלײנע לומדים, װאָס שטײט נישט אָן פאַר אַ ייִד אַ למדן און שאַרפן חסיד צו לערנען אַזעלכע. אױך האָט ער נישט ליב צו לערנען קײן תּנ"ך אין חדר, אַפילו קײן חומש נישט. דאָס דאַרפן די ייִנגלעך לערנען אַלײן אין שבת, װען מען גײט נישט אין חדר, אַפילו פון די לײכטסטע מסכתות, די פרײלעכע, װאָס רעדן פון מנהגים און יום-טובים, האַלט ער נישט. ער האָט ליב צו לערנען די שװערע מתכתות, די שכלדיקע, װאָס רעדן װעגן מסחר, װעקסלען, שאָדנס. נאָך גערנער האָט ער די מסכתות, װאָס רעדן װעגן טומאה און טהרה, װעגן אומרײנקײט און רײנקײט אין ארץ-ישראל און אין חוץ-לארע ; אַזױ אױך װעגן קרבנות, שעכטן, אַלץ אַזעלכע גמראס, װאָס האָבן כסדר צו טאָן מיט כהנים, ברענען שעפּסן און רינדער, דעמפּן פעטס און חלב. זײן ליולקע מיטן שאַרפן שטינקענדיקן טאַבאַק לאָזט ססדר רױך, װאָס פרעסט זיך אײן

46

די ברידער אַשכנזי

די תּלמידים אין די אױגן און אין די העלדזער און װאָס דערמאָנט אינגאַנצן מיט איר ריח אין די פאַרצײטיקע מזבחות, פּרעגלערײען און רױכערן.

פּונקט אַזױ טרוקן, קנאָכיק און קניפּיק, װי עס איז זײן אַלטער דאַרער קערפּער, איז קנאָכיק, אָדערדיק און טרוקן זײן לערנען. ער האָט קײנמאָל נישט ליב צו נעמען אַ זאַך גלײך, װי עס לײגט זיך אױפן שכל, נאָר פאַרדרײט. ער זאָגט נישט אַרױס קײן גאַנצע װערטער, װיל ער האַלט, אַז אַ גוט ייִנגל דאַרף פאַרשטײן פון װוּנק, פון אָנצוהערעניש. נאָך אײדער מען זאָגט עפּעס, דאַרף אַ ייִנגל אַרױסכאַפּן די װערטער פון מױל. ער רעדט ערפאַר בלױז האַלבע װערטער, װאָס װערן נאָך דערצו פאַרשלינגען פון זײן געדיכטער באָרד און װאָנצעס און פון דער ליולקע, װאָס ער לאָזט קײנמאָל נישט אַרױס פון מױל. ער שיט מיט דרײדלעך, פרעגענישן, אָפּפרעגענישן. ער פאַרדרײט זיך אַזױ אין די אײגענע קרומקײטן, אַז ער קאָן דערנאָך אַלײן פון זײ נישט אַרױסקריכן. און ער קלאַפּט מיטן גרױסן ציבעק איבערן טיש און איבער די ייִנגלערישע פּלײצעס, װי אַ באַלעגאַלע אױף פערד, װאָס קאָנען דעם װאָגן נישט אַרױסציען פון בלאָטע.

— נו, גױעצעס, — קריצט ער מיט די עטלעכע פאַרבליבענע געלע צײן אין מױל, — נו, יאַריד-פּױערים, װאָיטעקס, דוס, האָב אײך אַכט אן אַכציק שװאַרצע יאָר !

ער שלאָגט, ר' ברוך װאָלף, קײלט מיטן גרױסן האַרטן ציבעק פון דער ליולקע, ממיתט אָן רחמנות. ער קוקט נישט, װי אַנדערע מלמדים, אױף יחוס. ער שלאָגט גלײך נגידישע ייִנגלעך ,װי אָרעמע ; אַפילו חתןבחורים מיט גאָלדענע זײגערס אין די קעשענעס שױנט ער נישט. די ייִנגלעך שאָקלען זיך, רײבן די שטערנס, רײסן זיך, װי די פאַרמאַטערטע פערד, װאָס װילן זיך ראַטעװען פון באַלעגאָלעס פײפנדיקער בײטש איבער זיערע צעשמיסענע פעלן. אָבער עס גײט נישט, ס'איז נישט פון אָרט צו רירן. צום װיפלטן מאָל הױבן זײ אָן :

— ארץ דחוץ-לארץ מטמא, די ערד אין חוץ-לארע מאַכט אומרײן. פרעגט תּוספות די קשיא...

ר' ברוך װאָלף פאָכעט מיטן ציבעק, נאָר עס גײט נישט. זײ נעמען נישט, די גױים. דעמאָלט נעמט ער זיך צו שמחה מאירן, דעם בעסטן ייִנגל פון חדר, דעם עלױ. ער שלאָגט אים קײנמאָל נישט, נאָר ער דראָט אים בלױז מיט דעם ציבעק איבערן קאָפּ.

— נו, שמחה מאיר, — שרײט ער און קוקט אױף אים גזלניש מיטן רעכטן אױג, מיט דעם, װאָס הױבט זיך אױף בײ אים אין דער הױך, — זאָג זײ, די װאָיטעקס !

שמחה מאיר איז דער ייִנגסטער אין חדר. צװישן די בר-מצוה-יונגען איז ער דער אײנציקער, װאָס האָט נאָך קנאַפּע דרײ יאָר אָנצוהױבן לײגן תּפילין. אָבער אױף אים לײגט דער מלמד אַלע האָפענונגען, ער איז דאָס שײנדל אין חדר.

די ברידער אַשכנזי

47

שמחה מאיר װײסט נישט אײן װאָרט פון לערנען. װאָרעם די גאנצע בּײט, װאָס דער רבי לערנט װעגן קרבנות, װאָס מען דאַרף ברענגען, און װעגן דעם, װי אַ ייִד, װאָס שטעלט אַרױס דעם פוס פון ארץ-ישראל אױף פרעמדער ערד, װערט ער אומרײן, זיצט ער זיך גאַנץ געשמאַק און שפּילט מיט די ייִנגלעך אין קװיטלעך אונטערן טיש. שאָקלענדיק זיך איבער דער גרױסער צעריסענער גמרא, װאַרפנדיק מיט די העל-פלאַקסענע צעקרײזלטע פּאות, װאָס קריכן אַרױס פון זײן חסידיש-נגידיש זײדן היטל, װיקלט ער דערװײל די קװיטלעך מיט זײנע שנעלע רירעװדיקע פינגער. ער נעמט צו גרשן אײנשטעל-געלט און ער געװינט אָפּ בײ די ייִנגלעך אַלע גראָשנס. כאָטש ער איז ייִנגער פון אַלע, כאָטש אַלע האַלטן אים פאַר אַ דרײער, אַ שקרית-מאַכער, אַ פאַלשן שפּילער, פירט ער פונדעסטװעגן די שפּיל, װאַרפן זיך אים אַלע אונטער, אַלײן נישט װיסנדיק פאַרװאָס. מען װײסט, אַז ער שװינדלט, נאָר קײנמאָל כאַפּט מען אים נישט בײ דער האַנט. ער איז תּמיד אין אָרדענונג. פּונקט אַזױ באַשװינדלט ער דעם רבין בײם לערנען, פאַרדרײט אים און בלײבט דערבײ תּמיד פון אױבן. קײנמאָל טרעפט נישט, אַז דער מלמד זאָל אים פּאַקן בײ דער האַנט.

ער טוט פאַרשידענע שפּיצלעך, ר' ברוך װאָלף, צו כאַפּן די תּלמידים זײנע אױף דער הײסער מינוט, װען זײ װײסן נישט, װוּ זײ האַלטן אין דער גמרא. מיט אַ מאָל, אין מיטן בעסטן לערנען, גיט ער אַ כאַפּ פּלוצלונג אַ ייִנגל און גיט האַסטיק אַ פרעג :

— װוּ האַלט מען ? האַ ז...

מיט אַ װילדער הנאה צעציט זיך זײן אױסגעקרימט פּנים, װען דאָס דערשראָקענע ייִנגל װײזט אָן מיט אַ פינגער נישט אױף דעם ריכטיקן אָרט.

— אָט דאָ, — גיט ער אַ קנאַק מיטן ציבעק דעם ייִנגל אױפן פינגער.

ספּעציעל װיל ער פּאַקן שמחה מאירן. אָבער קײנמאָל געלינגט עס אים נישט. װי ער זאָל נישט זײן פאַרטאָן אין די קװיטלעך, דער קלײנער. האַלט ער שטענדיק אַן אױג װאַך אױף דער גמרא. אײן בליק זײנער פון די פּלוטעװאַטע אױגן אין דער גמרא איז גענוג, אָנצופּאַקן אױפן לעצטן װאָרט, װוּ מען איז געבליבן שטײן. ר' ברוך װאָלף מאַכט פאַרשידענע קונצן אַרײנצונאַרן זײנע תּלמידים. ער פּראָװאָצירט זײ, פירט זײ װי אַ בלינד פערד אין גרוב אַרײן. מיט אַ מאָל װערט ער גוט, אַ צדיק, און העלפט אַרױס די ייִנגלעך.

— מוז מען דאָך זאָגן, — דרײט ער מיט אַ ניגון, — אַז ראובן איז שול...

— שולדיק, כאַפּן זיך די ייִנגלעך אָן, װי אָן אַ שטרױ.

— נײן, גױעץ, — פאַלט דעם רבינס בײז געלעכטער צוזאַמען מיט אַ קנאַק פון ציבעק, — טאַקע נישט שולדיק...

די ייִנגלעך כאַפּן זיך אױף זײנע קונצן און זאָגן שױן פּונקט פאַרקערט פון דעם, װאָס ער רוקט זײ אונטער. אָבער ר' ברוך ואָלף זאָגט זײ ספּע-

48

די ברידער אַשכנזי

ציעל אונטער דעם ריכטיקן ענטפער, כדי זײ זאָלן אים אױסבײטן אױף אַ פאַלשן. אַממײסטן װיל ער פּאַקן שמחה מאירן. דוקא דערפאַר, װאָס דער קלײנער האָט אַן אײזערנעם קאָפּ, טאַקע װײל יענער לאָזט זיך קײנמאָל נישט כאַפן אין נעץ, װיל אים דער אַלטער דורכאױס פאַנגען. אָבער שמחה מאיר דרײט זיך געשיקט אַרױס. נישט װיסנדיק קײן אײן װאָרט אין דער גמרא, קאָן ער אָבער אױסגעבונדן אַלע שפּיצלעך דעם רבינס, אַלע זײנע באַהאַלטענע קונצן, כיטרעקײטן און הינטער-געדאַנקען. מיט אָנגעשטרענגטע בליקן כאַפּט ער אױף יעדן קנײטש, יעדער הינטערליסטיקן שפּיל אין רבינס צעקנײטשטן פּנים, ער װײסט צו דער רגע, צו װאָס דער אַלטער צילט, און ער דרײט זיך אַרױס פלינק, געשיקט און גליטשיק.

אַז ס'האַלט שױן גאָר שלעכט, נעמט ער אָנגרײפן דעם רבין, אָנשטאָמ לאָזן זיך פון אים אַטאַקירן. מיט די דינסטע כיטרעקײטן רײסט ער בײ אים אַרױס מיט געװאַלט די ערשטע עטלעכע װערטער, װי מען װיל אָנ - כאַפּן אַן עק פון אַ פאַרפּלאָנטערטער קנױל, און אַבי ער פּאַקט נאָר דעם עק, דרײט ער שױן, פּלאָנטערט, כאַפּט אױף יעדן קניפּ און װיקלט לײכט און קונציק. דערבײ שרײט ער, מאַכט קולות, פאַרטױבט, אַזױ אַז דער אַלטער װערט פאַרטומלט, פאַרשריגן, פאַרלױרן, אין דער אײגענער נעץ, װאָס ער האָט פאַר דעם ייִנגל אױסגעשפּרײט, און ער איז אינגאַנצן צעחושט. זײן רעכט אױג הױבט זיך בײ אים אױף אַזױ הױך, אַז עס פאַרקריכט שיר נישט ביז דער גרינער סאַמעטענער יאַרמולקע, די אױפגעהױבענע װאָנצע שפּיזט װי בײ אַ קאָטער, װאָס האָט אַרױסגעלאָזט אַ מײזל פון די נעגל אַרױס. אים איז אַ בושה פאַר די תּלמידים, װאָס דער קלײנער האָט זיך אים אַזױ גיך אַרױסגעדרײט פון די הענט, אױסגעלאַכט אים פאַר אַלע ייִנגלעך. ער איז אינגאַנצן געפּלעפט. ער װיל שױן אָפּהאַלטן, אַרױס מיט כבוד, נאָר איצט לאָזט שמחה מאיר נישט אָפּ, װי אַ שפּין כאַפּט אַרײן אַ פליג אין שפּינװעבס, אַזױ פאַרדרײט דער קלײנער דעם רבין זײנעם, ער לאָזט אים אָפּ אַ װײלע, שפּילט זיך מיט אים, כדי דערנאָך אים נאָך פעסטער צו פאַרװעבן. מיט שקאָצישער הנאה ציט ער װײטער דאָס פּשטל, װאָס נישט ער, נישט דער רבי זײנער װישן עפּעס דערין. ער װאַרפט אָן קשיות, דרײדלעך, פרעגט זיך אַלײן, פאַרענטפערט זיך אַלײן און פרעגט אָפּ די תּרוצים. װי דער רבי פריער, אַזױ פּראָװאָצירט ער איצט דעם רבין, ער טראָגט אים אונטער האַלבע װערטער, אין װעלכע דער אַלטער כאַפּט זיך אָן, װי אַ טרינקענדיקער אָן אַ שטרױ, נאָר ער פאַלט דורך. די ייִנגלעך קנײפּן זיך, אַבי נישט אַרױסצולאַכן. דער אַלטער קאָרטשעט זיך אין װײטיק.

דערנאָך זיצט שױן שמחה מאיר מיט די חברים עטלעכע טעג פרײ און שפּילט אין קװיטלעך אָפן. ער באַמיט זיך גאָרנישט צו באַהאַלטן פאַרן רבין. — חלב ושלמים, פעטס און אַ גאַנץ אָפער — יקטירי, זאָל מען דעמפּן — לערנט ער מיט אַ ניגון — איך האָב אַן אײן-און-דרײסיק...

די ברידער אַשכנזי

49

די ייִנגלעך זענען אַלע עלטער פון אים. פאַראַן צװישן זײ אײנער אַפילו אַ חתן-בחור, מיט אַ גאָלדענעם זײגער אין דער קעשענע פון אַטלעסענעם װעסטל, װאָס ער טראָגט אין דער װאָכן. זײ האָבן אים נישט ליב, דעם קלײנעם, זײ פאַרגינען אים נישט דעם גוטן קאָפּ. עס פּאַסט זײ גאָרנישט מיט אַזאַ ראָצער זיך צו חברן. זײערע טאַטעס האַלטן זײ אין אײן אַרױסשטעלן שמחה מאירן פאַר אַ מוסטער, פאַרשעמען זײ צוליב אים. אָבער זײ מוזן אָנקומען צו דעם קלײנעם. יעדן דאָנערשטיק מוזן זײ אים אױפסנײ בעטן, ער זאָל זײ אױסלערנען דעם שיעור גמרא פון דער װאָך. ער טוט עס נישט אומזיסט, שמחה מאיר, ער האָט נישט ליב צו טאָן קײן זאַך אומזיסט. מען מוז אים קױפן אײז-קרעם בײם קאַצאַפּ, װאָס טראָגט אַרום אַ פעסל „סאַכאַרמאָראָזש" אױפן קאָפּ און כאַפּט דעם אָנבליק פון מלכי צדק אין טײטש-חומש, װען ער גײט אַנטקעגן אברהם אבינו מיטן פעסל װײן. װער עס האָט אַ זײגערל, מוז אים לאָזן עפענען דאָס געװערק און מײסטרעװען בײ די רעדלעך און דער האָרפעדער, כדי צו דערגײן דעם שכל דערפון, װאָס ער האָט זײער גערן. אָרעמע ייִנגלעך, װאָס האָבן גאָרנישט װאָס צו געבן, דערצײלן אים װעגן מאַן-און-װײב-זאַכן. צװישן די דערװאקסענע תּלמידים אין חדר האָט זיך דער קלײנער שמחה מאיר זײער פרי װעגן באַהאַלטענע זאַכן דערװוּסט, און ער שפּיצט אױף די האָזישע אױערלעך יעדעס מאָל, װאָס די ייִנגלעך דערצײלן אים אױפסנײ װעגן דעם, װי די טאַטעס זײערע קריכן אַרױס פון די בעטן, װען זײ, די ייִנגלעך, װאָס שלאָפן מיט זײ אין אײן בעט, מאַכן זיך שלאָפן.

אַמאָל טוט ער אַפילו אַ שקאָצערײ, דער קלײנער שמחה מאיר. ער טײטשט שלעכט אױס אַ ייִנגל אַ בלאַט גמרא און ער קװעלט פון נחת, װען יענער זאָגט דערנאָך פאַלש דעם שיעור פאַרן מלמד און כאַפּט מיטן ציבעק איבער די פּלײצעס. זײ װײסן, די ייִנגלעך, אַז דאָס האָט ער צופלײסיק געטאָז. אָבער בײ דער האַנט כאַפּט מען אים נישט. פאַרשידנס האָבן זײ קעגן דעם קלײנעם מזיק. אָבער קײנער אין חדר קאָן נישט אַזױ פאַרדרײען דעם קאָפּ דעם בײזן מלמד װי שמחה מאיר קײנער קאָן נישט אַזױ קונציק אײנטײלן די קװיטלעך אונטערן טיש װי ער ; קײנער קאָן נישט אָנמאַכן אַזעלכע מחלוקות צװישן רבין מיט דער רביצין, װי ער מאַכט עס.

ער האָט דאָס צװײטע װײב, דער רבי, אַ סך אַ ייִנגערע פון אים, אָבער אַ שלימעזאַלניצע איז זי אַ גרױסע און אַן עקרה, װאָס דערפאַר טאַקע האָט זי דער ערשטער מאַן אירער געגט. זי דערזעט נישט, דערהערט נישט, דרײט אַלץ איבער, פאַרטשעפּעט זיך איבער אַ שטרױ. דער רבי קאָן מיט איר נישט אױסקומען. זי פאַרשטײט זיך נישט אױף זײנע קרומקײטן, װאָס עס דערצערנט אים אינגאַנצן. װאָס זי פרעגט אים, געפעלט אים נישט. — ברוך װאָלף, — פרעגט זי מיט אַ ניגון, געצױגן יעדער װאָרט, װי עס װאָלט געװען פון גומע, — ברוך װאָלף, װעסט גײן עסן ?

50

די ברידער אַשכנזי

— װאָס דען, ס'עסן װעט גײן צו מיר, בהמה ? — פרעגט ברוך װאָלף צוריק.

— ברוך װאָלף, װאָס זאָל איך דיר געבן עסן ?

—לאָקשן מיט יױד, — זאָגט ר' ברוך װאָלף.

— װאָס רעדסטו ? — פרעגט ס'װײבל. — װוּ זאָל איך דיר נעמען אין מיטן דער װאָך לאָקשן מיט יױך ?

— װאָס דען פרעגסטו מיך, פערד ? — בײזערט זיך ר' ברוך װאָלף.

— ברוך װאָלף, װעסט זיך גײן װאַשן צום עסן ?

— װאָס דען האָסטו געמײנט, אָקס, כ'על עסן אומגעװאַשן ?

זי שװײגט אים ס'װײבל. זי קען אים שױן, אַז ער קאָן אױף קײן זאַך נישט ענטפערן גלײך. אָבער אַז ער נעמט זיך שטאַרק בײזערן אױף איר װײנט זי און װישט זיך מיט אַן עק פאַרטעך די אױגן. דעמאָלט פאַלט ר' ברוך װאָלף אַרײן אין אַ גװאַלטיקן כעס. קײן זאַך דערצערנט אים נישט אַזױ װי טרערן. אַפילו די ייִנגלעך טאָרן בײ אים נישט ורינען װען ער שלאָגט זײ. און ער קנאַקט מיטן ציבעק אין טיש, שאַרט אַװעק די גמרות און הײסט די ייִנגלעך אַהײמגײן.

— כ'װיל נישט זײן קײן מלמד, — שרײט ער צום װײנענדיקן װײבל, —איך דאַרף נישט האָרעװען פאַר דיר, זאָלסט מיר נאָך אָנורינען אַ קאָפּ, אַז איך װעל זיצן אין שטיבל, װעלן מיר ייִדן אױך געבן שן... ייִנגלעך, אַהײם !

נאָך אידער דער רבי האָט פאַרענדיקט דאָס װאָרט, זענען שױן אַלע ייִנגלעך אין דרױסן און גליטשן זיך פלינק אַראָפּ אײנער נאָכן אַנדערן איבער די באַריערן פון די צורי שטאָק געדרײטע טרעפּ. זײ פליען גיךפאַרשװינדן , נאָך אײדער דער רבי װעט חדטה קריגן און צוריקרופן לערנען

די רביצין מײדט אױס צו דערצערענען איר מאַן. זי שלינגט אַראָפ די טרערן. אָבער שמחה מאיר טוט שױן אַלץ, אַבי צו דערפירן צו אַ מחלוקת צװישן רבין מיט דער רביצין, אַזױ, אַז דער רבי זאָל װערן אױס מלמד. װען ער גײט צוריק פון הױף און שטעלט זיך אַװעק אין װינקל בײם פאַס װאַסער, צו װאַשן די הענט און זאָגן אשר-יצר, מאַכט ער געשיקט אַ שאָדן. אָדער ער דרײט איבער אַ קרוג מיט באָרשטש, אָדער ער פאַרטשעפּעט דאָס קלײנע אײזערנע טעפּעלע עסן, װאָס קאָכט זיך אױף אַ הינקעדיקן דרײפוס אױף דער קיך.

די רביצין, װאָס זיצט אין אַ װינקל אַ פאַרטראַכטע, אַ פאַרטוענע אין שטריקן אַ זאָק אַרױפגעצױגן אױף אַ גלאָז, אַ שלימעזאַלניצע, אַ לײמערנע, דערזעט נישט, אַז דאָס איז דעם קלײנעמס אַרבעט. איבריקע, איז ער אומגעהױער פלינק, דער קלײנער, שױן שטײט ער אינמיטן חדר, װישט זיך די הענט מיט אַ שפּיץ פּאָלע פון דער קאַפּאָטע און זאָגט זײער פרום אשר-יצר. זי פאַרברעכט מיט די הענט, דערהערנדיק דאָס לעשן זיך פון איבערגעקערטן טעפּל. מיט די לײמיקע פיס לאָזט זי זיך לױפן

די ברידער אַשכנזי

צו דער קיך, אױפצוהױבן דאָס װאַרעמעס. זי װאָלט עס װעלן אָפּראַטעװען, נאָך אײדער דער מאַן װעט דערהערן.

— אַפּשיק, אַ מיתה-משונה אױף דיר, — שעלט זי די קאַע פאַרן שאָדן.

נאָר שױן האָט דער רבי אין מיטן שװערסטן פּשטל דערהערט, אַז מיטיעסן עסן איז געשען אַן אומגליק, און ער הױבט אָן מאַכן קולות :

— אין די הײזער װעל איך גײן צוליב דיר, שליממזל, ברענגסט מיר אױס אױף פונט און קװינט.

פון גרױס אײלעניש און דערשראָקנקײט װאַרפט די רביצין אַראָפּ אַ לײמענע שיסל, װאָס צעקנאַקט זיך מיט אַ טעמפּן הילך. דער רבי װערט װילד. זי מוז שױן װײנען. זי קאָן נישט אײנהאַלטן די טרערן. און דער רבי קנאַקט מיטן ציבעק אין טיש און שרײט :

— ייִנגלעך, אַהײם, כ'בין אױס מלמד !

שעהן לאַנג שלעפּן זיך די ייִנגלעך אַרום איבער די גאַסן. שמחה מאיר, דער קלענסטער, גײט אין דער מיט, די חברים בױגן זיך אַראָפּ צו אים, פאַרלײגן די הענט אױף זײנע אַקסלען און לױפן איבער אַלע זײטיקע מערק, גאַסן און געסלעך, פרײ פון לערנען און פון עול. זײ לאָזן זיך איבערן מאַרק, װוּ פּױערים שטײען מיט פערד און װאָגן, בהמות, חזירים, הינער, זעקלעך תּבואה. װײבער אין שלאָף-קאָפּקעס אױף די געשױרענע קעפּ דרײען זיך אַרום די פורן, בלאָזן אין הינערשע הינטערלעך, קריכן אַפילו אַרײן מיט אַ פינגער אין די געדערעם פון די עופות, צו דערגײן, צי עס איז דאָ דאָרט אַן אײ. ייִדן פּאַטשן אײן אין גױאישע הענט, דינגען זיך, עסן קערנער װײץ. פון מאַרק לאָזט זיך חברה צו די הינטערגאַסן, װוּ מוליארעס שלעפּן ציגל, לעשן קאַלך. מען בױט אין לאָדזש, גאַס נאָך גאַס, די שטאָט װאַקסט, געװעלבער, מאַגאַזינען, סקלאַדעס עפענען זיך. זײ לאָזן זיך אױך אַראָפּ צום באַלוט, צו די קלײנע געסלעך, װוּ פון אַלע זײטן קלאַפּן װעב-שטולן און נײ-מאַשינען, לידער רײסן זיך אין דער לופט, חזנישע שטיקלעך. זײ קױפן קלעפּעדיקע מאַנדלען אין קלײנע שפּײז-קרעמלעך, װוּ עס ראָיעט מיט פליגן, אַלערלײ זיסע קיכלעך און צוקערלעך. שמחה מאיר נעמט בײ די ייִנגלעך צונױף צו גראָשן, ער כאַפּט זיך אַרײן צום טערק מיט דער רױטער יאַרמולקע, װאָס פאַרקױפט ראַשינקע-ברױט, אן קױפט אַ מוציא. די ייִנגלעך װײסן נישט, צי דאָס ברױט איז כשר און זײ קװענקלען זיך צו פאַרזוכן. נאָר שמחה מאיר קלערט נישט, ער ברעכט שטיקער און קײט מיט הנאה. בײ יעדער ראָזשינקע, װאָס ער טרעפט אָן, גיט אַ פרײלעכן בליץ מיט די פּלוטעװאַטע אױגן. מען לאָזט זיך אױך אַרױס צום אָפּגעגעסענעם פעלד, װוּ מחנות ציגן פּאַשען זיך. מ'צעלײגט זיך אױפן גראָז און מען שפּילט אין קװיטלעך. װי שטענדיק געװינט שמחה מאיר אָפּ ס'גאַנצע געלט.

דער טאָג ציט זיך לאַנג, נאָר פאַר די חדר-ייִנגלעך איז ער אַלץ צו װײניק. זײ קריכן אַרױס צו די זאַמדן, װוּ די דראַגאָנער מושטירן זיך

די ברידער אַשכנזי

און די אונטער-אָפיצירן שלאָגן זײ מיט די שײדן פון די שװערדן איבער די פיס. זײ זאַמלען זיך אין די מערק, װוּ דער שטאָטישער פּױקער פּױקט און רופט אױס אַלע אַמטלעכע נײעסן, בײ װעמען עס איז געשען אַ גנבה בײ װעמען עס איז פאַרלױרן געגאַנגען אַ חזיר, װער עס דאַרף אָפּזיצן אין תּפיסה און בײ װעמען מען פאַרקױפט די לײכטער אָדער דאָס בעטגעװאַנט פאַר נישט אײנצאָלן צינז דער מלוכה.

צום סוף לאָזט מען זיך דורך דעם שמאָלן זונות-געסעלע, װאָס מיט עטלעכע יאָר צוריק זענען נאָך דאָרט קײן הײזער נישט געװען, בלױז פון אַלע גאַסן אַרום זענען דאָרט מענטשן געקומען אָפּטאָן זײער מענטשלעך געברױך. איצט שטײען דאָרט הײזלעך קלײנע, לײכטע, מיט קרומע גאַניקלעך און נידעריקע פענצטערלעך. טאָמער קומט אימעצער נאָך אַהער, פון אַלטער געװױנהײט, טאָן אַ מענטשלעך געברױך קריגט ער אָנגעשלאָגן פון די האָלעבאַטים פון די הײזלעך. אָבער דערפאַר האַלטן זיך דאָ זונות אױס, גאַסן-מײדלעך פאַר זעלנער און אָרעמע פּױערים, װאָס האָבן געלאָזט די װײבער אין די דערפער און געקומען אַרבעטן אין די פאַבריקן ; אױך פאַר ייִדישע געזעלן, װאָס אַרבעטן בײ מײסטערס פון האַנטשטולן.

די ייִנגלעך װײסן, אַז מען מײדט אױס דאָס געסעלע און דערפאַר טאַקע ציט עס זײ אַהין. זײ לױפן שנעל פאַרבײ דאָס שמאָלע געסעלע, קוקן מיט גנבישע בליקן אױף די צעשױבערטע שיקסעס און מײדן, װאָס זיצן אױף די שװעלן פון די הײזלעך און קנאַקן קערלעך. זײ גײען נישט צו די מײדן, װאָס װינקען צו זײ, חלילה ! זײ אַנטלױפן פאַרפלאַמטע, פאַרשעמטע. דאָך האָבן זײ ליב יעדעס מאָל אױפסנײ פאַרבײצולױפן און הערן, װי די מײדן שרײען זײ נאָך :

— ייִנגלעך, קומט אַהער, ס'עט הנאה האָבן...

און אַהײם לױפט מען שױן פאַרנאַכט צו מנחה, װען איבער די שלעכטגעפלאַסטערטע גאַסן גײען אַרום די שװאַרצע לאַמטערן-צינדער מיט לאַנגע שטעקנס אין די הענט און צינדן די נאַפט-לאַמטערנעס, װאָס זענען שיטער פונאַנדערגעװאָרפן איבער די גאַסן.

זײער פאַנטאַסטיש זעען זײ אױס, די לאַמטערן-צינדער, סײ מיט די לאַנגע שטעקנס, מיט װעלכע זײ ציען אַראָפּ די שטריק פון די נאַפט-לאַמטערנעס, סײ מיט די שטורקאַצן, מיט װעלכע זײ צינדן די פײערן. די ייִנגלעך קאָנען גאָרנישט אָפּרײסן די אױגן פון יעדער באַװעגונג זײערער. זײ קוקן זיך צו, װי זײ רײניקן די פאַררױכערטע גלעזלעך, װי זײ גיסן דעם נאַפט פון די קענדלעך, פאַרשנײען די קנױטן און ציען בײ די שטריק אַרױף און אַראָפּ די לאָמפּן פון די קלעצער.

— גוט-װאָך ! — רופן זײ מיט קולות, װען דער לאַמטערן װערט אָנגעצונדן, — גוט-װאָך !

דעם גױ פאַרדריסט עס. ער פאַרשטײט נישט, װאָס זײ רעדן, און ער מײנט, אַז מען שפּאָט פון אים, יאָגט ער זיך נאָך נאָך די ייִנגלעך, כאַפּט

די ברידער אַשכנזי

53

בײ דעם ערגסטן לױפער אַראָפּ דאָס היטל פון קאָפּ און פאַרװאַרפט עס אױפן שפּיץ לאַמטערן.

די ייִנגלעך פליען, פלאַטערן מיט די פּאָלעס פון זײערע כאַלאַטלעך און מיט די ציצית פון זײערע טלית קטנס.

—פלעדערמױז ! — רופן זײ צום נאָכיאָגנדיקן צינדער. — מלאך-המװן !

צוזאַמען מיט די בר-מצוה-ייִנגלעך, לױפט מיט אַ פאַרפלאַמטער דער קלײנער שמחה מאיר.

אין שטוב טרעפט ער יעקב בונטען, װי ער קריכט אױף אַלע פיר און די שװעסטערלעך רײטן אים אױפן רוקן. אױך דינהלע איז דאָ אין רעדל. כאָטש זי װױנט שױן אין אַן אַנדער גאַס, קומט זי דאָ אָפט אַהער צו דיחברטעס אירע, צו ר' אברהם הערשס טעכטערלעך, נאָך מער צו יעקב בונמען. ער קאָן זיך זײער גוט שפּילן, דער יעקב בונם. כאָטש ער איז שױן אַ גמראייִנגל, האָט ער זיך ליב צו שפּילן מיט די שװעסטערלעך. עס פאַרגעסט אַפילו, אַז אַזאַ חתן-בחור דאַרף זיך האַלטן פון דערװײטנס פון מײדעלעך. נײן, ער קאָן זיך נישט האַלטן אין דער מעלה, דער יעקב בונם. ער לײגט זיך אױס אױף אַלע פיר, װען די מוטער זײנע זעט נישט, און מאַכט פון זיך אַ פערד. אַלע שװעסטערלעך הײסט ער אַרױפקריכן צו זיך אױפן רוקן, אױך דינהלען. ער לױפט גיך איבער דער פּאָדלאָגע, טראָגנדיק די גאַנצע כאַליאַסטרע אױף זיך. ער שפּרינגט אַפילו אונטער, װי אַן אנער פערד. די מײדלעך קריגן מורא, זײ זאָלן נישט אַראָפּפאַלן. דינהלע כאַפּט אים אַרום מיט בײדע פולכנע הענטלעך פאַרן האַלדז, זי זאָל נישט אַראָפּפאַלן, און קלאַמערט זיך אין אים, לאַכנדיק ביז טרערן. יעקב בונם צעשפּרינגט זיך אין התלהבות, הירזשעט װי אַ יונג פערדל.

— יעקב בונם, — פרעגט אים דינהלע, — פאַר אַ לײב האָסטו מורא ?

— נײן, — זאָגט יעקב בונם פעסט.

אַז שמחה מאיר קומט אַרײן און דערזעט דעם ברודער זײנעם מיט די מײדלעך אױף דער ערד, נעמט ער אים פאַרשעמען.

— חמור-אײזל, — רופט ער אים, — כ'װעל שױן דערצײלן דעם טאַטןאַז אַז דו שפּילסט זיך מיט מײדלעך. פּױערן-קאָפּ, װעסט פאַרגעסן ס'לערנען !

יעקב בונט איז רױט פון בושה. עס פּאַסט אים נישט פאַר דינהלען. איבערהױפּט דאָס, װאָס מען רופט אים פּױערן-קאָפּ, װאָס איז אַן אמת.

— מסור, מ'עט דיך הענגען אױף יענער װעלט אױף דער צונג, — זאָגט אים יעקב בונם.

אַ װײלע פירט יעקב בונם מיט אים פאַרהאַנדלונגען. ער האָט מורא, ער זאָל נישט דערצײלן דעם פאָטער. ער װײסט, אַז דער פאָטער װעט אים נישט שױנען, און ער גיט פון זיך אַלץ אַװעק שמחה מאירן, אַלע זאַכן, ער זאָל נישט דערצײלן. אָבער שמחה מאיר װיל נישט.

אַז קײן זאַך פּועלט נישט, נעמט יעקב בונם שפּילן מיט אים אין קװיטלעך. מיט קײן זאַך נעמט מען אים נישט, דעם שמחה מאירן, װי מיט

54

די ברידער אַשכנזי

קװיטלעך. שמחה מאיר שפּילט שנעל, גיך, און ער געװינט אָפּ בײם ברודעױדאָס דאָס גאַנצע געלט.

די שװעסטערלעך, נאָך מער זיער חברטע דינהלע, קוקן אױף אים מיט בײזע בליקן.

— שמחה מאיר, דרײער, נאַ דיר אַ צװײער און גיב מיר אַ מײער, — זינגען זײ אױף אים אַ לידל, װי אַמאָל אין הױף.

קאפּיטל זיבן

ר' אברהם הערש אַשכנזי האָט דורכגעפירט זײנס.

הײנץ הונצע האָט געשריגן, געזידלט, געטופּעט מיט די פיס, אַז ער זאָל אַפילו דאַרפן גײן בעטלען, װעט ער נישט װעלן קענען דעם שװײןהונט, דעם ראָץ-בוב פריץ געצקע. אָבער ר' אברהם הערש האָט זיך געטאָן זײנס. ער איז געגאַנגען פון הונצען צו געצקען, פון געצקען צו הונצען, ער האָט גערעדט צום שכל, געבראַכט משלים פון די הײליקע ספרים, אַז כעס איז אַ מיאוסע מידה, אַז אױף שלום שטײט די װעלט, און ער האָט דערפירט צו אַ שותפות פון בײדע פאַבריקן, װאָס טראָגן זינט דעמאָלט אָן דעם נאָמען פון הײנץ הונצע און פריץ געצקע.

איבער דעם נאָמען איז שיר דאָס שותפות אין דער לעצטער מינוט נישט צושטאַנד געקומען. בײדע שותפים זענען געװען גלײך אײנגעשפּאַרט, אײנער האָט נישט געװאָלט אָפּטרעטן דעם צװײטן דעם כבוד צו פיגורירן דער ערשטער. ר' אברהם הערש האָט געמוזט אַ סך גלײכװערטלעך אי, ציטאַטן פון די הײליקע ספרים ברענגען, ביז געצקע האָט ענדלעך אָפּגעטראָטן און אײנגעגאַנגען אָפּצוגעבן הונצען די בכורה. אַזױ איז טאַקע געבליבן : הײנץ הונצע עט פריץ געצקע.

אַ באַלױנונג דערפאַר האָט ר' אברהם הערש געקריגן פון דער שותפותדיקער פאַבריק די גענעראַל-פאַרטרעטונג. אױף די אַמאָליקע „װילקעס" , װוּ אַ ייִד האָט נישט געטאָרט װױנען און װאָס איצט רופט זי זיך די פּיעטראָקאָװער גאַס, האָט הונצע אױסגעבױט פאַר זײן פאַרטרעטער אַ גרױסע מױער מיט שװערע אײזן-באַשלאָגענע טיר און פענצטער, מיט טיפע קעלערס, שפּײכלערס און הױכע בױדעמס. אין דער דאָזיקער דיק-װענטיקער שװערער מױער ליגן אָנגעלײגט פון אױבן ביז אַראָפּ באַלן סחורות פון הײנץ הונצעס עט פריץ געצקעס אױסאַרבעטונג. אַלע גאָלדענע, זילבערנע און בראָנזענע מעדאַלן פון דער פאַבריק באַצירן די שילד, צוזאַמען מיט די נעמען פון די שותפותדיקע פאַבריקאַנטן און מיט דעם נאָמען פון דעם גענעראַל-פאַרטרעטער אברהם הערש אַשכנזי. דער שילדן-מאלער האָט אַפילו געהאַט אױך אױסגעמאָלט די פאַבריק-מאַרקע אױף דער שילד — צװײ בערדיקע נאַקעטע גערמאַנער מיט פײגנבלעטער אױף דער שאַנד און

די ברידער אַשכנזי

55

מיט שפּיזן אין די הענט. אָבער ר' אברהם הערש האָט דאָס געהײסן אױסמעקן װײל אַ ייִד טאָר נישט אױסמאָלן קײן פיגורן און געטשלעך. פאַר אים זענען גענוג געװען די מעדאַלן און דער טיטול גענעראַל-פאַרטרעטער.

שױן לאַנג האָבן הונצעס טעכטער, װאָס לאָזן דעם פאָטער זײערן נישט רעדן קײן פאַלקס-דײטש, נאָר האָך-דײטש, געקרימט מיט די נעז, װאָס אין פאַבריק-הױף, אין קאַנטאָר בײם פאָטער דרײען זיך אַרום די ייִדישע סוחרימלעד, קרעמער און מעקלערס, װאָס קומען קױפן סחורה. זײ טומלען שטאַרק, די קרעמער, רעדן ייִדיש מיטן אַלטן ,נעמען אים בײ די לאַצן, ציען אים הײמיש בײ אַ קנעפּל. װען מען זאָל נישט אַרױסקומען פון פּאַלאַקי, װאָס איז אױסגעבױט בײ דער פאַבריק, איז פול מיט ייִדן אין לאַנגע קאַפּאָטעס, װאָס שרײען, טומלען. שױן לאַנג האָבן זײ געפאָדערט איבערגעבן די סחורות צו אַ פאַרטרעטער. דער אַלטער האָט נישט געװאָלט. אים איז אַ שאָד געװען געלט, ער האָט ליב געהאַט שפּאָרן. נאָך מער האָט ער הנאה געהאַט פון מסחרן, פון דינגען זיך, קאָכן זיך. ער האָט גערן געהאַט איבערצוכיטרעװען די ייִדן, איבערצוקליגן זײ. אים האָט כסדר געצױגן צו פּראָסטע זאַכן, צו טרינקען אַ ביר מיט אַ קאָלעגע, צו רױכערן די ליולקע, נישט קיע ציגאַרן, צו רעדן ייִדיש מיט די סוחרים ,אַרײנצומישן אַ לשוןקודש-װאָרט און פילן זיך הײמיש, פרײ. אָבער די טעכטער זענען אים דערגאַנגען די יאָרן, ער זאָל האַלטן שטאַט. דערצו איז דאָס געשעפט געװאַלטיק אױסגעװאקסן. אױך האָט מען געדאַרפט דעם ייִד, דעם אַשכנזי, באַלױנען פאַר זײן דורכפירן דאָס שותפות, װאָס האָט די פאַבריק אָפּגעראַטעװעט פון אַ רואין. און בײדע שותפים האָבן ר' אברהם הערשן געמאַכט פאַר זײער גענעראַל-פאַרטרעטער.

אין גרױסן לאַגער אױף פּיעטראָקאָװער גאַס איז איצט געװען טומלדיק, ראַשיק. ייִדן קרעמער, סוחרים, מעקלערס האָבן זיך געדרײט צװישן די שװערע פּעק און באַלנס סחורות, װאָס זענען געלעגן אָנגעשטאָפּט פון דער ערד ביזן באַלקן, אין אַלע קעלערס, שפּײכלערס, בױדעמס. אַלע האָבן זיך געריסן צום אָפּגעצױמטן ברױן-געפאַרבטן קאַנטאָרל, װוּ ר' אברהם הערש איז געזעסן אין דער יאַרמולקע איבער גראָבע, שװערע האַנדלט-ביכער, ענלעכע צו גמרות.

— ר' אברהם הערש, — האָט מען זיך געבעטן, — װען װעט איר שױן קאָנען מיט מיר רעדן עטלעכע װערטער ? די צײט ברענט מיר אונטער די פיס.

די משרתים, יונגעלײטלעך מיט געהאַקטע קאַפּאָטעס און מיט בלײפעדערס פאַרשטעקט הינטער די אױערן, האָבן אַלײן געװאָלט באַזאָרגן די קלענערע סוחרים.

— דער אַלטער איז פאַרנומען, — האָבן זײ געטענהט, — מיר װעלן אַלײן באַזאָרגן.

נאָר די סוחרימלעך האָבן זיך געריסן דורכאױס צום באַלעבאָס אַלײן.

56

די בריוער אַשכנזי

— װאָס דאַרף איך גײן צום װײדל, — האָבן זײ געזאָגט, — אַז איך קאָן גײן צום קאָפּ.

פון צײט צו צײט האָט זיך אַ פרעמדער ייִד אַ סוחר דערמאָנט, אַז ער האָט אין גרױס אײלעניש פאַרגעסן אַרײנצוכאַפּן אַ קדיש נאָך געשטאָרבענע עלטערן, און טאַקע אין געשעפט, צװישן אַלע אָנגעװאָרפענע סחורו-וז, האָט ער גיך אַ רײב געטאָן די הענט אין דער טרוקענער שטױב און אַרײנגעכאַפּט אַ קדיש פאַר אַ מנין ייִדן, קרעמער, משרתים און באַלעבאָס פון געשעפט. די ייִדן האָבן אומגעדולדיק נאָכגעברומט אמן, אײלנדיק זיך צי מסחרן. די משרתים האָבן געװאָרטשעט, װאָס מען דרײט זײ אַ קאָפּ מיט די קדושות אין מיטן מעסטן און װיקלען סחורות, נאָר ױי האָבן נישט געװאַגט צו רעדן. װאָרעם ר' אברהם הערש אַלײן האָט שטענדיק אַװעקגעלײגט די ביכער בײ אַזאַ קדיש, ער האָט זיך גיך געװאַשן די הענט און נאָכגעזאָגט הױך אמן. בלױז גאָלדלוסט דער בוכהאַלטער, אַ ייִד מיט אַ יאַרמולקע אױפן קאָפּ, האָט זיך הױך געבײזערט און אױף דײטשמעריש אױף די קדישים-זאָגערס :

— זי, — האָט ער זיך געקאָכט אױף די ייִדן, — אײן געשעפט איזט קײן חסידים-שטיבל. זי, קלײנשטעטלדיקע חיה...

אין דער הײם בײ ר' אברהם הערשן, זענען די שטובן תּמיד געװען פול מיט פרעמדע. קאָמיסיאָנערן ליטװאַקעס, רוסישע, ייִדן סוחרים, װאָיאַזשאָרן זענען אין די הונדערטער געקומען קײן לאָדזש אײנצוקױפן ביליק סחורות, װאָס זײ האָבן געפירט איבערן גאַנצן, גרױסן, ברײטן רוסלאַנד, ביז' דער כינעזישער און פּערסישער גרענעץ. קורץ-געקלײדעטע, מיט געשױרענע און אַפילו מיט געגאָלטע בערד, נישט-איבעריקע צדיקים, װאָס לאָזן דורך אַ דאַװנען, אַ ברכה און כאַפּן אַפילו אַ פאָר אין שבת אַרײן, האָבן זײ נישט ליב געהאַט די פּױלישע ייִדן מיט זײערע לאַנגע קאַפּאָטעס, קלײנע היטעלעך, צעצױגענער שפּראַך און פרומקײט, פּונקט װי די פּױלישע ייִדן האָבן זײ פײנט געהאַט, געהאַלטן זײ פאַר צלם-קעפּ, חזירים, אַפּיקורסים, גאָר קײן ייִדן נישט. אָבער געהאַנדלט האָט מען פונדעסטװעגן. האָטעלי זענען נאָך אין לאָדזש געװען װײניק, בלױז אײנפאָר-הײזער און אכסניות. מערסטנס אָנגעפאָרענע זענען אײנגעשטאַנען טאַקע בײ די סוחרים אַלײן, געגעסן דאָרט, געשלאָפן.

צו מיטאָג זענען איצט שטענדיק בײ ר' אברהם הערשס טיש אַ סך פרעמדע געזעסן. ייִדן אין האַרטע קאַפּעליושן, װאָס האָבן געריבן אױף בײדע באַקן די פעטע פּױלישע געבראָטענע גענדזלעך און די זיסע געפילטע פיש, װאָס אין ליטע זעט מען גאָרנישט אַזעלכע. צוליבן כבוד פון באַלעבאָס האָבן זײ זיך געװאַשן צום עסן, געמורמלט ברכות, געטונקען ברױט אין זאַלין און אַפילו אַרײנגעװאָרפן שטיקלעך תּורה, דער עיקר פּסוקים פון תּנ"ד. אױף װאָס זײ זענען גרױסע בריות געװען. נאָך מער האָבן זײ גערעדט פון מסחר, פון רוסלאַנד, פון ברײטע רוסישע סוחרים. זײ האָבן דערצײלט

די ברידער אַשכנזי

57

מעשות פון אַלערלײ װײטע שטעט, מענטשן, געװױנהײטן. אין די נעכט זענען אַלע שטובן געװען אױסגעשטעלט מיט קאַנאַפּעס, װוּ די פרעמדע זענען געשלאָפן.

ר' אברהם הערש האָט שטאַרק געװאָלט אױסהיטן זײנע ייִנגלעך פון די פרעמדע לײט, די אַפּיקורסים, אױסהיטן זײ סײ פון זײערע מעשות, געשיכטן, סײ אַפילו פון זײער תּורה מ'שטײנס געזאָגט. ער האָט זײ אַװעקגעשיקט װאָס פריער פון טיש. יעקב בונט איז אַװעק צו זײנע שפּילעכלעך, צו זײנע מעסערלעך, בײטעלעך און שניצערײען, פון װאָס ער האָט זיןגאָרנישט געקאָנט אָפּגעװױנען, כאָטש ער איז שױן געװען אַ גמרא-בחור. שמחה מאיר איז געזעסן מיט אױפגעשפּיצטע אױערן, װי אַ העזל, און מיט גרױס לוסט אױפגעכאַפּט יעדעס װאָרט, מעשה און פּאַסירונג פון די װײטע, פרעמדע און צוציענדיקע שטעט און געגנטן.

— שמחה, — האָט דער פאָטער אים גערופן בלױז בײם ערשטן נאָמען פון פּשיסכער דבין, — גײ לערנען, בטל נישט !

נאָר שמחה מאיר האָט זיך נישט געאײלט צו פאַרלאָזן דעם טיש. פאַרשידענע תּירוצים און פאַררעדענישן, אױף װאָס ער איז געװען אַזאַ בריה, האָט ער זיך אױסגעזוכט, צו פאַררעדן דעם פאָטער און צו בלײבן נאָך אַביסל מיט די פרעמדע און װײטע פּאַרשױנען. אָן פאָטערס װיסן, האָט ער אױך די געסט זײערע אַרומגעפירט איבער דער שטאָט, אָנגעװיזן זײ דעם װעג צו גאַסן, מערק, קראָמען, סוחרים, פאַרװאָס די פרעמדע האָבן אים מיט אנערקענונג געקניפּט אין די באַקן און איבערגעלאָזט אים האַלבע רובלס און אַפילו קערבלעך. זײ האָבן אים אױך צוגערעדט צו בילדונג, צו װערן אַ מענטש.

— נאָר „פּראָסװעשטשעניע", — האָבן זײ אים אָנגעזאָגט, — הערסט, בחור !

דער קלײנער האָט נישט רעכט צעקײט דעם טײטש פון דעם שװערן רוסישן װאָרט, אָבער ער האָט פאַרשטאַנען דעם מײן דערפון, גוט אין קאָפּ אַרײן עס זיך גענומען.

אױך צום פאָטער אין געשעפט האָט ער זיך אָפט אַרײנגעכאַפּט, כאָטש דער פאָטער האָט אים געהײסן דאָרט דעם שװעל נישט איבערטרעטן. אונטער פאַרשידענע אױסרײדן איז ער אַלעמאָל אױפסנײ אַרײנגעפאַלן און געװוּנקען צו די משרתים, זײ זאָלן נישט זאָגן דעם פאָטער, אַז ער איז דאָ. ר' אברהם הערש האָט אָנגעזאָגט די מענטשן זײנע, זײ זאָלן אים נישט אַרײנלאָזן, זײ זאָלן אים טרײבן אין חדר אַרײן, נאָר שמחה מאיר האָט זײ שטאַרק געבעטן, זײ זאָלן אים נישט פאַרמסרן פאַרן פאָטער, און זײ האָבן אים אױסבאַהאַלטן, פאַרשטעקט אים צװישן די באַלן סחורות. בגניבה איז ער געזעסן צװישן די פּעק סחורות, ער האָט געלײענט די פאַבריקעטיקעטן פון די באַלן. ער האָט אָפּגעריסן די פּלאָמבעס, באַטראַכט אַלע מוסטערן, פאַרבן, צוהערנדיק זיך צום גערױש פון געשעפט, צום טומל

58

די ברידער אַשכנזי

פון די קונים, װאָס ער האָט גיריק געשלונגען, גיריקער װי נאַשערײען, געשמאַקער װי דאָס טערקישע ראָזשינקע-ברױט.

װען דער פאָטער איז נישט געװען אין געשעפט, איז ער אַרײנגעקראָכן אין זײן אָפּגעצױמט קאַנטאָרל, ער האָט אַרײנגעקוקט אין די גראָבע ביכער, ער האָט זיך װעגן אַלץ אױסגעפרעגט בײ גאָלדלוסטן דעם בוכהאַלטער, פאַרנודיעט די משרתים. אַלץ האָט ער געמוזט װיסן, אַלץ דערגײן. מיט דער גרעסטער קנאה, מיט אַ געװאַלטיקן אײפער האָט ער געקוקט אױף די דערװאקסענע, די גרױסע, װאָס דאַרפן נישט גײן אין חדר, װאָס זענען פרײ, קאָנען טאָן, װאָס זײ װילן און װען זײ װילן. װי אַ יונג הינטל, האָט ער אומעטום גענישטערט, געשנאַפּט, אַרײנגעשטעקט דאָס לאַנגע נעזל, אַרײנגעדרונגען מיט די פּלוטעװאַטע אױגן, װאָס זעען אױס אין ערשטן אױגנבליק װײך, מילד, נאָר אין דער אמתן קוקן זײ אױף אַלץ שאַרף. מיט עקשנות, פאַרביסנקײט און אומצוטרױ.

— דער קנאַבע װעט מיך קעלביק מאַכן מיט זײנע פראַגן, — זאָגט גאָלדלוסט דער בוכהאַלטער בײז, װאָס דער קלײנער קוקט אים אין זײנע ביכער אַרײן.

— ער װאַקסט אַ פױגל, — מורמלען די משרתים, פאַרקװעטשנדיק מיט די ליפּן, — האָ, האָ !

שמחה מאיר מאַכט זיך נישט פון זײערע רײד און ער איז אומעטום פול. אַז ער װעט זײן אַ גרױסער, מאַכט ער אָפּ בײ זיך, װעט ער אױך זיצן אין אַזאַ אָפּגעשלאָסן קאנטאָרל, װי דער פאָטער זײנער, נאָר ער װעט נישט טראָגן קײן יאַרמולקע. נײן, ער װעט זיצן אין בלױזן קאָפּ, װי די דײטשן די סוחרים, װאָס האָבן זײערע קאנטאָרן קעגנאיבער זײער לאַגער. אױך װעט ער נישט אַרײנלאָזן צו זיך די אַלע קרעמער, װי דער פאָטער. דאַס היטל װעט מען מוזן פאַר אים אַראָפּנעמען, װען מ'װעט עפּעס דאַרפי צו אים. און רעדן װעט ער דײטש.

קאַפּיטל אַכט

אין גרױסן עס-צימער בײם פאַבריקאַנט פון װײבערישע טיכער ר' חײםאַלטער אַלטער איז ליכטיק און װאַרעם.

פ'איז שבת-צו-נאַכטס, שױן לאַנג אײגנטלעך נאָך דעם אױפגײן פון די דרײ ערשטע שטערן, אָבער ר' חײם אַלטער מאַכט ערשט איצט הבדק"ה. ער האָט ליב לאַנג צו זיצן אין חסידים-שטיבל צום שליש-סעודות, ר' חײםאַלטער . ער איז אַ בעל-מנגן און ער האָט גערן אַ סד זמירות צו זינגען פאַרן עולם. ער איז אױך אַ בעלן אױף מצװת, ער קױפט שטענדיק ד— בענטשן פאַר עטלעכע פלאַשן ביר ; דערנאָך דאַװנט ער מעריב פאַרן עמוד, אַזױ, אַז ער קומט אַהײם מאַכן הבדלה שױן היפּש שפּעטלעך.

די ברידער אַשכנזי

59

— גוט-װאָך, גוט-װאָך, — זאָגט ער ברײט, מיט אַ זיסן שמײכל צו דער משפּחה זײנער, צו דעם װײב, זײן טאָכטער און קרובים ,װאָס זענען פאַרזאַמלט אין גרױסן געדיכט-באַמעבלטן עס-צימער. די שטוב איז העל באַלױכטן פון די פיל ליכט אין די זילבערנע לײכטער און פון גרױסן קופערנעם בליץ-לאָמפּ, װאָס הענגט אױף דיקע קײטן פון באַלקן איבערן ריזיקקן דעמבענעם טיש.

געלאַסן גיסט ער אָן אַ גרױסן זילבערנעם געשניצטן בעכער מיט װײן, פאַרגיסנדיק דערבײ אױפן טעצעלע, אַ סימן ,אַז עס זאָל זיך איבערגיסן פון הצלחה און שפע. מיט אַ ניגונדל אונטערברומענדיק, נעמט ער אַרױס פון דער זילבער-אָנגעפּאַקטער סערװאַנטקע דעם הױכן זילבערנעם געשניצטן בשמים-ביקס, מיטן גרינעם טורעם און מיט די זילבערנע פענדלעך און גלעקלעך. ער פאַרבױגט די אַרבל פון זײן גלאַנציק זײדענער קאַפּאָטע איבער די האָריקע, פלישיקע, נגידישע הענט, ער זאַל זײ נישט פאַרגיסן מיט װײן, און ער הײסט דינהלען, זײן בת-יחידה, האַלטן די הבדלה.

— נו, אָ, העכער, דינהלע, — זאָט ער זיס צום דרײצן-יאָריקן מײדל מיט די ברױנע קאַשטאַן-צעפּ, — װעסט האָבן דערפאַר אַ הױכן חתן.

די רױטע פאַרבן אין דעם מײדלס קלאָרע באַקן צעגיסן זיך איבער דעם גאַנצן פּנים. זי פאַרקרימט זיך אױפן פאָטערס רײד, נאָר פונדעסטװעגן האַלט זי די הבדלה הױך. ר' חײם הױבט אױף דעם בעכער אין דער הױך, ער כאַפּט אַ בליק איבער דער גאַנצער שטוב, צי אַלע זענען דאָ, אַפילו הדס די דינסט. זײ זענען דאָ אַלע. ער איז דערפון צופרידן און ער נעמט מאַכן הבדלה הױך, מיט אַ ניגון, מיט אױסציקלען יעדעס װאָרט, אַז עס זאָל זיך צעגײן אין די בײנער פון זיסקײט. ער באַלױכט בײ דער פלאַקערנדיקער הבדלה די פלײשיקע האָריקע הענט און ער לױבט גאָט דערפאַר װאָס ער האָט באַשאַפן פײער. ער שאָקלט לאַנג מיטן בשמים-ביקס, כדי אַרױסצורופן מער געשמאַק פון די נעגעלעך, און ער ציט מיט תּענוג אַרײן אין דער פלײשיקער נאָז די גוטע ריחות, װאָס גײען דורך דעם געעפנטן טירל.

— אַ, אַ, — קװיקט ער זיך און ער לױבט גאָט דערפאַר, װאָס ער האָט באַשאַפן שמעקעדיקע געװירצן. ער גיט איבער דעם בשמים-ביקס צו װײב און קינדער, זײ זאָלן אױך שמעקן דערפון. ער װאַרט אױס, ביז ער הערט, װי אַלע מאַכן די ברכה.

— נו אָ, — מאַכט ער לײכט אַ פאָרװוּרף זײן טאָכטער, װאָס װיל די ברכה איבער די בשמים מאַכן גיך, אַבי יוצא צו זײן. — עי, בורא מיני בשמים.

אַפילו דער דינסט הדס מוז מען דערלאַנגען צום סאַמע סוף דעם בשמים-ביקס. יעדעס מאָל אױפסנײ װײסט נישט הדס, פון גרױס צעטומלטקײט, װי אַזױ אַרײנצושטעקן די נאָז אין זילבערנעם טירעלע. דער עולם לאַכט דערפון. ר' חײם אַלײן האַלט זיך קױם אײן נישט אַרױסצולאַכן. דערנאָך פאַרענדיקט ער די הבדלה. ער פאַרבױגט אַן עק טישטעך, ער

60

די ברידער אַשכנזי

גיסט אָן אַ סך װײן אױפן טיש, פאַרלעשט אין דעם די פלאַקערנדיקע הבדלה, דערנאָך טונקט ער אײן בײדע הענט אין װײן, ער לײגט אַרײן די נאַסע פינגער אין אַלע קעשענעס, נישט בלױז אין די הינטערשטע קעשענעס פון דער זײדענער קאַפּאָטע נאָר אױך אין די קעשענעס פון די נגידישטוכענע הױזן און פון דער סאַמעטענער װעסט. דאָס איז אַ סגולה צו פּרנסה, צו אַ גוטער ושד, אַ סימן, אַז אין אַלע קעשענעס װעט רינען און שװימען און עס װעט זײן פול, מיט גאָטס הילף. ער װאַשט זיך אױך אױס מיט װײן פון דער הבדלה די שװאַרצע, גלאַנצנדיקע אױגן פאַר אַ רפואה און ער װינטשט פון אַלע זײטן ברײט, זיס, שמײכלענדיק און מיט אַ ניגון

— גוט װאָך, אַ פרײלעכע װאָך, אַ לוסטיקע װאָך, אַ פּרנסהדיקע װאָך, אַ מזלדיקע װאָך.

ער טוט אױס די זײדענע קאַפּאָטע און ער רופט הױך :

שמואל לײבוש, דערלאַנג מיר דעם שלאָפראָק !

שמואל לײבוש דער משרת, אַ יונגערמאַן מיט אַ בלאָנד צוגעשױרן בערדל און מיט אַ פּאַפּירן קעלנערל, לױפט צו גיד, געשיקט, ער כאַפּט די זײדענע קאַפּאָטע, װאָס ר' חײם אַלטער טוט אױס, און ער טוט אים אָן דעם טוכענעם געבלומטן שלאָפראָק.

— די ציגאַרן, ר' חײם, — זאָגט ער מיט אַ שמײכל און ער טראָגט אונטער זײן באַלעבאָס דאָס קעסטל אױסלענדישע ציגאַרן.

ער װײסט, װיפיל ר' חײם לײדט זיך אָן איבער דעם שבתדיקן טאָג אָן א ציגאר. ער גרײט אים דעריבער אָן די ציגאַרן באַצײטנס, גלײך נאָך הבדלה. ר' חײם אַלטער שמעלצט זיך פון צופרידנקײט איבער זײן מענטשנס גוטער באַדינונג. גיך בײסט ער אָפּ דאָס שפּיצל פון ציגאַר און ער ציט מיט גיריקײט דאָס פײער, װאָס דער משרת טראָגט אים אונטער. רױכערנדיק אַזױ דעם געשמאַקן ציגאַר, זאָגט ער בעת-מעשה ױתן-לד. ער צעקײט מיט טעם די זיסע רײד פון דעם האָפערדיקן שבת-צו-נאַכטיקן געבעט. ער פילט דעם גוטן ריח פון די טױען און בױמל, װאָס גאָט װעט געבן די ייִדן, װען זײ װעלן גײן אין די גוטע װעגן. זאָגנדיק אַזױ די מחיהדיקע געבעטן, עפנט ער דערװײל אױף די בריװ און טעלעגראַמעס, װאָס זענען אָנגעקומען איבער שבת און מען האָט זײ נישט געטאָרט אױפרײסן. אַז ער קומט שױן צו צו די אל-תיראס, יאָגט ער צו, מאַכט עס גיך, װײל ער חלשט שױן אױסטרינקען אַ גלאָז פרישע, שמעקעדיקע שבת-צו-נאַכטיקע טײ, נאָך װאָס ער האָט אַ גאַנץ שבת געבענקט.

— פריװעשי, — רופט ער זײן װײב, — פּריװע-לעב, װעסט זאָגן דער דינסט, זי זאָל מיר אַרײנברענגען טײ און מיט ציטרין, הערסט פריװעשי ?

פּריװע, אַ שײנע, קלאָרע און אױסגעפילטע ייִדענע, אױסגעפּוצט אין אַ זײדן קלײד מיט אַ שלעפּ, באַהאַנגען מיט פּערל אױפן פעטן, גלוסטיקן האלדז, מיט בריליאַנטן אױף אַלע רונדע, אױסגעצערטלטע פינגער און מיט אַ העל-געלאָקט שײטל אױפן קאָפּ, װאָס מאַכט זי ענלעך צו אַן אָפּערע-

די ברידער אַשכ ! זי

61

אַקטריסע, דערנענטערט זיך צום מאַן מיט קורצע טריטעלעך, פּלאָנטערנדיק זיך אין לאַנגן שלעפּ. מיט דעם סאַמע זיסטן שמײכעלע אױף די בלוטרױטע ליפּן חנדלט זי זיך פאַר אים, פּיעשטשעט זיך און שטרעקט אױס דאָס פולכנע װײבערישע הענטל נאָך געלט, אױף דער פולער װאָך.

— געלט, געלט, — ברומט ר' חײם, — װאָס טױג דיר, פּריװעשי, אַזױפיל געלט, הע ?

פריװע פאַרלירט אין אײן אױגנבליק דאָס זיסע שמײכעלע פון אירע רױטע ליפּן.

— פיר דו די װירטשאַפט, — װאַרפט זי צו איר מאַן אַ פאַראַכטנדיקן בליק, צוזאַמען מיט דעם בינטל שליסעלעך פון אַלע שאַפעס און קאַמאָדעס. און גײט אַװעק מיט די סאַמע שטאָלצסטע טריט פון אַ באַלײדיקטער קעניגין.

ר' חײם צעגיסט זיך שיר נישט פון צרות.

— פּריװעשי, פּריװע-לעב, — בעט ער זיך, נאָכלױפנדיק איר, — איך האָב גאָרנישט נישט געמײנט, כ'האָב עס געזאָגט אױף אַ געלעכטער...

פּריװע לאָזט זיך נישט איבערבעטן. זי װײסט, אַז איר חײם גײט נאָך איר אױס, אַז ער שטאַרבט פאַר אירע טריט, און זי װיל אים אָנלערנעי, אַז ער זאָל װיסן, װי אַזױ צו רעדן צו איר, צו ר' אַנשל װאַרשעװערס טאָכטער. ר' חײם װײנט שיר נישט פאַר איר. ער האָט זיך פײנט קװעלן אין לעבן. ער פאַרטראָגט נישט קײן זאָרג, קײן ברוגז. ער האָט ליב װױלטאָג געניסן. זײן װײב פּריװע האָט גראָד זיך ליב ברוגזן. פאַר אַ ליאַדע װאָס הײסט זי הדסן דער דינסט, זי זאָל אױסבעטן דעם באַלעבאָס אַ געלעגער אין עס-שטוב אױף דער קאַפּע און זי לאָזט אים נישט צו צו זיך. ר' חײם לײדט דעמאָלט, לײדט שטאַרק. ער בענקט נאָך איר פּולכנע װאַרעם לײב, נאָך איר פעטן באַטעמטן האַלדז. ער פּרובירט קײנמאָל נישט אױסהאַלטן קײן ברוגז, ער איז צו שװאַך, צופיל ליבהאָבער פון גוטס און באַקװעמלעכקײט, און ער גיט גלײך נאָך. ער בעט זי איבער מיט אַ טײערער מתנה, אױף װאָס פּריװע איז אַ גרױסע בעלנטע, מיט אַ נײ קלײד אָדער גאָר מיט אַ שטיקל צירונג. ער עסט זיך שיר נישט אױף אַ לעבעדיקן, װאָס גראָד איצט, צו דער נײער װאָך, האָט ער אַרױסגערעדט אַ נאַרישקײט און זיך אָנגעאַרבעט אַ שלעכטע װאָך. אמת, אַז פּריװע נעמט בײ אים אַ סך געלט אױף דער הוצאה, גאָר אַ סך. ער װײסט גאָר אַלײן נישט, צו װאָס זי דאַרף אַזױפיל. אָבער ער האָט נישט געדאַרפט זאָגן װעגן דעם, די צונג האָט ער זיך געדאַרפט פריער אָפּבײסן, שונאי ציון. און ער בעט זי איבער, ער גלעט אַלע בלאָנדע לעקעלעך פון איר אָנקאַרבירט שײטל און ער װאַרפט צו אירע פיס דעם גאַנצן אָנגעשטאָפּטן בײטל געלט, װיפיל נאָר ער האָט בײ זיך.

— נאַ פּריװעשי, נעם, װיפל דו װילסט, — בעט ער זיך, — אײדער דו זאָלסט זיך אָפּעסן ס'האַרץ, זאָל ס'גאַנצע געלט אַ שײנע רײנע כפּרה זילן

די ברידער אַשכנזי

פּריװע װערט װײכער און זי נעמט ענדלעך צו דעם פּאַק באַנקנאָטן, װאָס ר' חײם שטופּט איר אַרײן אין האַנט אומגעצײלט.

— נו, שױן גוט ? — פרעגט ער זי אַ גליקלעכער, און אין קעגנװאַרט פון משרת גיט ער איר אַ גלעט איבערן פולן פּנים.

— טרינק די טײ, חײמשע, — זאָגט ענדלעך פּריװע אַ לײטזעליקע, — ס'װעט קאַלט װערן.

ר' חײם טרינקט די טײ מיט גרױסע שלונגען, גליקלעך דערפון, װאָט װידער װעט זײן אין שטוב גוט, װױל און גליקלעך, און ער נעמט זיך איבערקוקן די רעכענונגען און די ביכער פאַר דער גאַנצער װאָך. שמואל לײבוש דער משרת העלפט אים אין דער אַרבעט. אַ היפּשע צײט זיצן בײדע בײ דעם פּאַק פּאַפּירן, זוכן, שבונען, פּלאָנטערן און קאָנען נישט אַרױסקריכן. ער פירט אַלײן די ביכער, ר' חײם, אױף דעם לאָדזשעױײדישן ייִדישן סוחרישן שטײגער, אין דײטשמעריש און אין גרײזיקן לשון-קודש, מיט אָפּטײלונגען פון „לקח" און „נתן". אָבער קײן גרױסער בעל-חשבון איז ער נישט. אױך זײן משרת קען נישט קײן סך אין די קלײנע אותיות. אַ פױלער, אַ געניסער, אַ צעטראָגענער, פירט ער, ר' חײם, די חשבונות אָפּגעלאָזן, אױף יוצא זײן. ער װאַרפט אָן אין אַלע קעשענעס פּאַפּירן, רע - כענונגען, װאָס ער דאַרף אַרײנציען אין די ביכער, נאָר ער לײגט עס אָר אַלעמאָל אױף שפּעטער. די ביכער זענען נישט גלײך, נאָר פאַרקרומט, פאַרלאַטעט, מיט אַרײנגעקװעטשטע ציפערן, באַמערקונגען, װאָס ער אַלײן קאָן שפּעטער פון זײ נישט אַרױסקריכן. פאַר דער װאָך זאַמלט זיך אָן אַ מאַסע חשבונות, װאָס דאַרפן פאַרנעמען שעהן לאַנג, ביז מען זאָל זײ דערפירן צו אַן אָרדענונג, נאָר ר' חײם איז פױל, די פּאַפּירן זענען צעפּלאָנטערט, מען דאַרף צולײגן קאָפּ. און קײן זאַך מאַטערט אים נישט אַזױ, װי צוצולײגן קאָפּ צו אַ זאַך. ער קאָן נישט טראַכטן. און נאָך אַביסל מאַטערן זיך אין די שבונות, לײגט ער אַלץ אַװעק און ער הײסט דעם משרת נעמען די לאַמטערנע און גײן מיט אים אין דער װעבערײ, װאָס ליגט טיף אין הױף.

— װאָס װײניקער חשבון, אַלץ מער מזל-ברכה, — זאָגט ער צום משרת. — נישט אַזױ, שמואל לײבוש ?

— אַװדאי, ר' חײם, — שאָקלט אים דער משרת צו חניפהדיק און ער צינדט אָן אַ ליכט אין דעם האַנט-לאַמטערן.

אױפן הױף אין דער פאַבריק קלאַפּן איצט כסדר די װעב-שטולן. ער האָט ליב די װעבערײ זײנע. דאָס זענען נישט קײן חשבונות און פאַרדרײטע רעכענונגען, װאָס מאַטערן, צו װעלכע מען דאַרף צולײגן קאָפּ. דאָס איז אַ גלײכע זאַך, װאָס מער די שטולן קלאַפּן, װײסט ר' חײם, אַלץ מער ריװח ברענגען זײ אַרײן, װאָס מער די װעבער אַרבעטן, אַלץ בעסער איז פאַרן געשעפט.

אין שבת-צו-נאַכטס אַרבעטן די װעבער לענגער, װי אין די נעכט פון דערװאַכן. זײ דאַרפן צױאָגן די אַרבעט, װאָס זײ האָבן דורכגעלאָזט שבת.

די ברידער אַשכנזי

בײ חלבנע ליכטלעך, װאָס זענען צוגעטריפט צו די שטולן, זיצן זײ, די פופציק װעבער, און װעבן פלײסיק װײבערשע טיכער, אונטער דעם טריבן טונקעלן שײן פון שמעלצנדיקע ליכטלעך. די ליכטלעך צו דער אַרבעט דאַרפן די אַרבעטער קױפן פאַר אײגן געלט. אַזױ האָבן אײנגעפירט די באַלעבאַטיםדי די ערשטע קלײנע מײסטערס, װאָס האָבן געהאַלטן צו צװײ-דרײ געזעלן. און כאָטש ר' חײם אַלטערס װעבערײ איז אַ גרױסע, איז נאָך אַלץ דאָ געבליבן דער אַלטער מנהג. ער האָט פײנט נײקײטן, ר' חײם. ער האָט ליב צו פירן זיך אַזױ װי טאַטעס און זײדעס האָבן זיך געפירט — ייִדיש. צוליב דעם טאַקע גײט ער נישט איבער אױף קײן דאַמף-מאַשינען, נאָרהאַלט האַלט זיך בײ די האַנט-שטולן. מענטשן רעדן אים צו צו מאַשינען, מען זאָגט אים, אַז מען קאָן װערן דערבײ שטײן-רײך. נאָר ער װיל עס נישט.

ער האַלט זײן װעבערײ ייִדיש. בײ די טירן זענען צוגעשלאָגן מזוזות. אין דער פּאַק-קאַמער, צװישן די פּעק װאָל און קאַסטנס, האָט ער אַפילו אַ קלײן שטענדערל געלאָזט אַװעקשטעלן, אַ בלעכענע מנורה אױף ליכט צוגעשלאָגן, כדי די אַרבעטער זאָלן קאָנען דאָרט דאַװענען מנחה און מעריב מיט מנין. אי די ייִדן קאָנען דאַװענען בציבור, אי זײ דאַרפן נישט פּטרן אומזיסט קײן צײט אױף צו גײן אין בית-מדרש. װינטער, װען מען קומט צו דער אַרבעט פאַרטאָג, אַ שטיק פאַרן מאָרגנשטערן, און מען טאָר נאָך דעמאָלט נישט דאַװענען קײן שחרית, דאַװנט מען טאַקע אױך אין דער פּאַקקאַמער.

ער גיט אױך אַכטונג, ר' חײם, אַז די אַרבעטער זײנע זאָלן אָפּהיטן ייִדישקײט. בײ אים טאָר קײן ייִנגער אַרבעטער נישט זיצן בײ דער אַרבעט אָן אַ היטל אַפילו אין די גרעסטע היצן, מען דאַרף טראָגן אַ יאַרמולקע, מעג זײן אַ פּאַפּירענעם שקאָרמיץ אױפן קאָפּ, אַבי נישט בגילױ-ראש. אױך מוז מען בײ דער אַרבעט גײן אין ציצה-כנפות. ער גיט אױך אַכטונג אַז די בחורים זאָלן זיך נישט אָפּקראַצן די בערדלעך, נישט אָנטאָן זיך קײן רעקלעך. ר' חײם װײסט, אַז צוליב דרײ זאַכן זענען ייִדן אױסגעלײנט געװאָרן פון מצרים, װײל זײ האָבן נישט געביטן זײערע מנהגים, זײער לשון און זײערע קלײדער. ער װײסט פון די הײליקע ספרים, אַז אַן עבירה איז אָנשטעקנדיק, װי די פּעסט, אָפּגעהיטן זאָל מען װערן, אַז אײן קרעציקע שאָף קאָן אַ גאַנצע סטאַדע פאַראומרײניקן. און ער דערלאָזט נישט אַפילו קײן אײנעם פון די יונגע געזעלן אָנטאָן זיך דײטש.

— װען איך זאָל װעלן האָבן גױם, — זאָגט ער צו די אַרבעטער זײנע, — קאָן איך דאָך צונעמען אמתע גױם, ערלים און אַרבעטן אױף דאַמף. װער עס װיל אַרבעטן בײ מיר, מוז זײן אַ ייִד.

— אַ געזונט אײך אין די בײנער, ר' חײם, — חנפהנען אים די עלטערע װעבער, ייִדן דאַרע, צעבראָכענע מיט פאַרבלאָזע בערד, מיט פאַרמאַטערטע מידע פּנימער און מיט רױטע אױגן פון בײנאַכטיקער אַרבעט.

ער גיט זײ דערפאַר צושטײער אױסצוהאַלטן דאָס װעבערישע שולעכל

64

די ברידער אַשכנזי

אהבת רעים", װאָס איז אױפן באַלוט, אַרײנגעקװעטשט צװישן נידעריקע װעבערישע הײזלעך און צװישן פּאַרקאַנעס פון האָלץ און קױלן-לאַגערס. אױך האַלט ער אַ מלמד פאַר זײ, װאָס לערנט מיט זײ יעדן שבת נאָכמיטאָג — פרק אין זומער און ברכי נפשי אין װינטער. ער איז אַ װױל-געלערנטער, דער מלמד, אַ גרױסער קענער אין יענער-װעלט. ער זיצט אין קלײנעם שולעכל ענג אַרײנגעקװעטשט צװישן די שלעפעריקע מידע װעבער און ער לערנט װעגן נאַרישקײט פון מענטשנס לעבן און װעגן דער נישטיקײט פון מענטשנס לײב.

— מאין באת, — זאָגט ער מיט אַ טרױעריקן ניגון, פון װאַנען קומסטו, מענטש ? — מטפּה סרוחה — פון אַ פאַרשטונקענעם טראָפּן. — לאן אתה הולך, — װוּהין גײסטו ? — למקום, — צו אַן אָרט, — רמה, פון װערעם, ותולעה — און װערעם...

אַרום באַלוט, װײטער אַביסל, ציען זיך פעלדער אָפענע, אױף פרײע לאָנקעס פּאַשן זיך פערדלעך פון ייִדישע באַלעגאָלעס. די באַלעגאָלעס ליגן זיך צעלײגט אױפן גראָז און דרימלען. באַלד נאָך דער לאָנקע גײט אַ סאָסנע-װאַלד, אַ שמעקנדיקער און אַ שאָטנדיקער. אָבער די װעבער פון ר' חײמס װעבערײ גײען דאָרט נישט. װאָרעם ר' חײם פרעגט זיך נאָך בײם מלמד, װער עס האָט געפעלט בײם לערנען שבת בײטאָג. װער עס קומט נישט עטלעכע מאָל, גיט אים ר' חײם דעם װעג. װאָרעם אַ ייִד דאַרף נישט אַרומקריכן אין פעלדער און װעלדער אין הײליקן טאָג שבת אַלערלײ שקצים, מײדן און ערב-רב קומען דאָרט. מ'רעדט נאַרישקײטן, מען איז מחלל שבת. אַ ייִד דאַרף לערנען שבת בײטאָג, װי ער אַלײן ר' חײם, פירט זיך. אַ גאַנצן שבת נאָכמיטאָג זיצט ער בײ זיך אױף דער װעראַנדע פון דער װילע אױף דער זומער-װױנונג און קוקט אַרײן אין אַ ספר אָדער ער רעדט מיט ייִדן חסידים װעגן ייִדישקײט. װי זאָגט די הײיליקע ליקע תּורה, ההולך בדרך, אַז אַ ייִד גײט אין װעג און זאָגט, װי שײן איז דער בױם, װי גלוסטיק איז דער אַקער, מתחײב בנפשו, איז ער זיך שולדיק אין זײן לײב ; זאָט דער ברטנורא, אַז ער איז חײב מיתה. נײן, אַ ייִד דאַרף נישט פּטרן די צײט אױף נאַרישקײטן. דאָס ברענגט קײן גוטס נישט מען װערט פױל פון די אַלע שפּאַצירנס, מען האָט דערנאָך דעם קאָפּ נישט צו דער אַרבעט, און שבת-צו-נאַכטס דאַרף מען לאַנג אַרבעטן, ביז צװעלף אַזײגער, כדי אָנצױאָגן דאָס, װאָס מען האָט דורכגעלאָזט אין הײליקן טאָג, װען יעדער ייִד דאַרף רוען, דײן שאָף, דײן אײזל, דײן דינסט און דײן קנעקט. ער איז אױך אַ פאָטער צו זײנע אַרבעטער, ר' חײם אַלטער. טאָמער װערט בײ אַן אַרבעטער געבױרן אַ קינד, אַ ייִנגל, און דער פאָטער קומט מיט לעקעך און בראנפן צו אים אין שטוב, כדי אים אײנצולאַדן אױפן ברית און מכבד זײן מיט סנדקאות, זאָגט ער קײנמאָל נישט אָפּ, װי פאַרנומען ער זאָל נישט זײן. װאָרעם כאָטש ער איז אַ נגיד, דאַנקען גאָט, האַלט ער זיך נישט גרױס קעגן זײנע אַרבעטער. אַלע ייִדן זענען חברים, שטײט

די ברידער אַשכנזי

65

געשריבן. אױך איז די מצוה פון סנדקאות זײער גרױס. ער באַשײנט דעם אָרעמען ברית, ער עסט דעם אָרעמען לעקעך, װאָס מען איז אים מכבד, כאָטש ער מיאוסט זיך פון אים און ער שטײט אים אין האַלדז. ער לאָזט אױך איבער דעם בעל-ברית אַ דרײער-קערבל. אױך אַז אַ װעבער מאַכל: חתונה אַ טאָכטער, גיט ער אַ שײנעם דרשה-געשאַנק. ער גײט נישט אױף די חתונות, ער איז צופיל פאַרנומען. אָבער דרשה-געשאַנק גיט ער. אױף פּסח גיט ער יעדן אַרבעטער אַ פלעשל ראָזשינקע-װײן, װאָס אַ ייִד אַ חסיד פון זײן שטיבל שטעלט אים ביליק צו. אױף סוכות קױפט ער אַן אתרוג פאַר דעם שולעכל „אהבת רעים", אמת נישט אַזאַ שײנעם אתרוג, װי פאַר זיך, סך-הכל אַ ביליקן אתרוג, װאָס מען מעג קױם איבער אים אַ ברכה מאַכן, אָבער אָן קײן אתרוג לאָזט ער נישט דאָס שולעכל פון זײנע אַרבעטער. אױף לױות, אָפּגעהיטן זאָל מען װערן, טאָמער שטאַרבט אַן אַרבעטער פון זײן װעבערײ, גײט ער תּמיד. ער לאָזט איבער אַלע געשעפטן און ער גײיס מיט ביזן בית-עולם באַגלײטן. װאָרעם באַגלײטן צו דער אײביקער רו אַ ייִדן איז אַ גרױסע מצוה. ער גיט צושטײער אױף תּכריכים און ער שיקט אױך צו מיט שמואל לײבושן אַ נדבה צו דער פאַרבליבענער משפּחה, זי זאָל האָבן פאַרװאָס דורכצולעבן די שבעה.

ער טוט אַלץ פאַר זײנע מענטשן. אין חסידים-שטיבל לױבט מען אים טאַקע דערפאַר. מען גיט אים אָפּ כבוד. אױך עלטערע װעבער װינטשן אים דאָס אײביקע לעבן. ער האָט דערפאַר ליב זײן װעבערײ און ער הערט איצט מיט הנאה װי עס רױשט דאָרט, עס קלאַפּט אױף אַלע שטולן.

אין שלאָפראָק און אין דער יאַרמולקע לאָזט ער זיך צו דער װעבערײאַ אַ קוק טאָן, װי די אַרבעט גײט דאָרט. פאָראױס גײט שמואל לײבוש מיט דער לאַמטערן און עפנט די טיר פאַר זײן באַלעבאָס.

— שמואל לײבוש, אַלץ איז אין אָרדענונג ? — פרעגט ר' חײם אין װעג. . — אַלץ, ר' חײם, — ענטפערט שמואל לײבוש, קוקנדיק זײן באַלעבאָס אין די אױגן, — צװײ שטולן האָבן נישט געאַרבעט, איצט אַרבעטן זײ שױן.

— װער האָט זײ פאַרריכט ? — װיל ר' חײם װיסן.

— „טוביהלע, ס'איז נישט אַ הפקר װעלט" — זאָגט שמואל לײבוש, — ער האָט אַזױ לאַנג געמײסטרעװעט, ביז ער האָט זײ פאַרריכט, איצט גײען זײ װי געשמירט.

— גאָלדענע הענט האָט דער יונג, — זאָגט ר' חײם, — נאָר אַ שײגעץ אַ גרױסער, רײסט יונג און אַלט ,די אױגן אױס.

— אַז איר מאַכט אים אַ געשמדטן האַלדז, ר' חײם, — אַ קלײניקײט. פינף רובל אַ װאָך גיט איר אים, — זאָגט שמואל לײבוש מיט חניפה, עפענענדיק ברײט די טיר פון דער װעבערײ פאַר ר' חײמען.

— גוט װאָך, — זאָגט ר' חײם ברײט צו די אַרבעטער, — גוט װאָך ייִדן !

אין דער טונקל-באַלױכטענער װעבערײ װערט אַ גערודער. די עלטערע

די ברידער אַשכנזי

ייִדן, װאָס האָבן צװישן זיך געשמועסט בײ דער אַרבעט װעגן חתונה מאַכן טעכטער, װאָס קומט בײ הײנטיקע צײטן זײער שװער אָן, רײסן איבער זײער שמועס און נעמען אַרבעטן גיד. זײ פאַרריכטן אױף די אָפּגעשטאַנענע בלאַסע אױערן די דרעטלעך פון די ברילן, װאָס מערסטנס פון זײ טראָגן, זײ באַװעגן זיך גיך מיט די אָדערדיקע בלײכע הענט, קלאַפּן מיט די מידע פיס און האָצקען זיך אױף די זיץ-ברעטלעך.

— גוט װאָך, ר' חײם, גוט װאָך, — טראָגן זײ אַנטקעגן שבת-צו-נאַכטיקע ברכות זײער באַלעבאָס, נישט איבעררײסנדיק די אַרבעט.

בײ מאָגערע יונגעלײטלעד, װאָס האָבן געזונגען אל תּירא עבדי יעקב מיט גרױס חזנישע קונצן, איז געבליבן שטעקן אַ נישט-דערזאָגטער פּסוק אין די מײלער. מיט געװאַלטיקער פלינקײט האָבן גענומען קלאַפּן זײערע שטולן, די פעדעם זענען געלאָפן בליץ-שנעל. זײערע בײנערדיקע פינגער האָבן קונציק געקניפּט פעדעם.

ר' חײם איז געגאַנגען פון שטול צו שטול, אומעטום אַרײנגעקוקט, אַ גלעט געטאָן מיט דער האַנט איבער אַ טיכל, געמאַכט באַמערקונגען, װעי ס'איז געװען שלעכט געאַרבעט, געדראָט מיט אַ פינגער, װוּ ער האָט געפּאַקט אַ פלעק פון אַ פאַרשװיצטער האַנט.

— נישט פושערן, — האָט ער געװאָרנט, — און נישט עסן בײ דער אַרבעט, שמואל לײבוש, זאָלסט אַכטונג געבן ,הערסט ?

— כ'הער, ר' חײם, — האָט שמואל לײבוש געזאָגט הױך, װאַרפנדיק בײזע בליקן אױף די װעבער, װיפיל מאָל האָב איך אײך געזאָגט, די הענט זאָלן זײן רײן !

קײנער האָט עס, אמת, פון אים קײנמאָל נישט געהערט, נאָר מען האָט זיך נישט װיסנדיק געמאַכט. אַלץ האָט געאַרבעט, די שטולן האָבן גע - קלאַפּט. ר' חײם האָט מיט צופרידנקײט אױפגענומען דאָס רעגלמעסיקע קלאַפּן, עס איז געװען בײ אים, װי ער װאָלט הערן דאָס קלאַפּן פון מינצן געלט. ער האָט אַרײנגעקוקט אין די פּאַק-קאַמערן, אין אַלע װינקעלעד, אומעטום איז געװען פול מיט װאָל, מיט אױסגעאַרבעטע טיכער. זײן האַרץ איז געװאקסן.

זאָלן מענטשן זאָגן, װאָס זײ װילן, — האָט ער געטראַכט, — זאָלן זײ דערצײלן מעשות ,אַז האַנט-װעבערײ האָט נישט קײן צוקונפט, אַז נאָר דאַמף איז אַן עסק, ער האַלט נישט דערפון. ער װעט זיך האַלטן בײ שטולן. זײ ברענגען אים אַרײן אַ שײנע הכנסה, די . שטולן, געלײבט זײן ליבן נאָמען, הלואי װײטער נישט ערגער, בעסער האָט קײן שיעור נישט. די װײבערישע טיכער זײנע גײען איבער גאַנץ פּױלן, איבער רוסלאַנד, די גױעס כאַפּן זײ. מעגלעך, אַז מען װעט נאָך מוזן פאַרלענגערן די אַרבעט--שעהן, אַזױפיל באַשטעלונגען קומען, קײן עין-הרע, אָן. זײ אַרבעטן זײער גוט, די װעבער זײנע, בעסער װי די מאַשינען. זאָלן זיך די דײטשן מיט די ייִדן אפּיקורסים,

די ברידער אַשכנזי

װאָס מאַכן זײ נאָך, שטעלן מאַשינען און קױמענס. ער װעט זיך בלײבן בײ זײנע האַנט-שטולן. אַ ייִד דאַרף נישט אײנרײסן אַ װעלט. צו װאָס דער טאַראַראַם מיטן גערודער, מיטן רײסן זיך פון די קױמענס, מיטן פײפן פון די סירענעס ? ס'איז אַלץ איבעריק, גױאישע דרכים. זײנע װעבער קומען אַזױ אױך צו דער צײט צו דער אַרבעט, אָן פײפן. אױך דאָס ייִדישקײט שטערט נישט, אַזאַ יאָר זאָל מען שױן האָבן, װי מען קאָן זײן אַ ייִד און אַ שײנער נגיד, תּורה מיט סחורה צוזאַמען...

ער איז מיט שטאָלץ װעגן זיך און װעגן זײנע מעשים דורכגעגאַנגען נאָכאַמאָל לענגאױס אַלע שטולן. ער האָט אָנגעשטעלט אומעטום די שװאַרצע גלאַנציקע אױגן, געזען, װי די טיכער װאַקסן, מיט יעדער מינוט, מיט יעדער רגע. הינטער אים איז נאָכגעגאַנגען װי אַ שאָטן שמואל לײבוש דער משרת. צום סוף איז ער צוגעגאַנגען צי טוביהלען, צו דעם, װאָס מען רופט אים מיטן צונאָמען „טוביהלע ס'איז נישט הפקר אַ װעלט".

דער אײנציקער פון אַלע אין דער װעבערײ איז טוביה געבליבן שטײן בײ זײן שטול און זיך געטאָן זײן אַרבעט, נישט אומקוקנדיק זיך גאָר צום באַלעבאָס פון דער פאַבריק.

מיט אַ געל שפּראָצנדיק בערדל, אַביסל צוגעשױרן אין די זײטן, מיט אַ פּאַפּירן קעלנערל אױפן דאַרן האַלדז, אין װעלכן דער שאַרפער קנאָפּ האַלט אין אײן לױפן אַרױף און אַראָפּ, אַ דינער, אַ באַװעגלעכער, מיט צװײי שאַרפע געלע אױגן אונטער געדיכט-צעשױבערטע ברעמען, מיט אַ קלײן פּיצעלע טלית-קטנדל, נישט געמאַכט פון װאָל און מיט תּכלת-פּאַסן, נאָר אױסגעשטריקט פון קאָלירטער װלוטשקע, מיט זײער קלײנע און דינע ציצית — איז ער געשטאַנען בײ דער שטול און גיך דורכגעװאָרפן רױטע פעדעם בײ די ברעגן פון אַ שװאַרצער שאַל, פליענדיק מיט די פאַרקאַשערטע דאַרע הענט אַזױ קונציק, װי אַ קונצנמאַכער בײם ציען סטענגעס, און צוזינגענדיק אַ לידל, נישט קײן חזניש שטיקל פון דאַװענען, נאָר עפּעס אַ ייִדיש לידל, מיט גראַמען. דערשפּירנדיק דעם באַלעבאָס לעבן זיך, האָט ער בלױז אױפגעהערט, זינגען, אונטערברומענדיק שטיל, אַזױ אַז מען זאָל יאָ הערן און נישט הערן.

דאָס איז געװען אַ מאָדנע לידל, װאָס אַזעלכעס האָט מען גאָרנישט געהערט אין די װעבערײען, עפּעס אַ לידל נישט פון קײן פּורים-שפּיל, נישט פון קײן ליבעס אין דײטש, נאָר אַ פרעמדס און דערבײ זײער אַן אײגנס, אַ נאָענטס און פאַרשטענדלעכס. זײט עטלעכע װאָכן האָט עס טוביה געבראַכט דאָ אַהער אין דער װעבערײ, קײנער האָט נישט געװוּסט, פון װאַנען עס האָט געשטאַמט, װער עס האָט עס פאַרפאַסט. מיטאַמאָל האָט עס טוביה גענומען זינגען בײ דער אַרבעט. אַ לידל װעגן אַ רײכן באַלעבאָס, װאָס טרינקט זיך דאָס ביר, רױכערט די ציגאַרן, און װען די אַרבעטער זײנע װײנען בײ דער אַרבעט, װאָרנט ער זײ :

68

די ברידער אַשבנזי

„הער שױן אױף צו גיסן דײנע טרערן,

דו מאַכסט אױף דער אַרבעט אַ פלעק,

װען דאָס דערזעט נאָך דער מײסטער,

טרײבט ער דיך פונדאַנען אַװעק..."

ר' חײם אַלטער האָט שױן פון זײן משרת געהערט װעגן אַ פאַרשײט לידל, װאָס מען זינגט אין דער װעבערײ. ער האָט איצט די ברומענדיקע װערטער פון טוביהלען נישט דערהערט, אָבער פאַרשטאַנען האָט ער, אַז דאָס איז דאָס לידל, אין װעלכן ער, ר' חײם אַלײן, מיט זײנע ציגאַרן, זאָל דאָרט װערן דערמאָנט. ער האָט אונטערגעשטעלט אַ האַנט צום אױער.

— װאָס זינגט מען דאָס, טוביהלע ? — האָט ער געפרעגט מיט אַ געמאַכט שמײכעלע.

— אַ לידל, — האָט טוביה געזאָגט, נישט אַװעקנעמענדיק דעם קאָפּ פון דער אַרבעט.

— זמירות ? — האָט ר' חײם זיך געמאַכט תּמעװאַטע. — נו, װאָס-זשע האָסטו אױפגעהערט ? לאָמיך אױך הערן אַ װאָרט, ס'איז דאָך עפּעס שבתצו-נאַכטס...

טוביה האָט נישט געענטפערט. ער האָט אױפגעהערט ברומען.

ר' חײם האָט אַ בליק געטאָן אױף זײנע ציצית, אױף די קלײנע דינע ציצית, צונױפגעקלעפּטע פון װאַשן, כמעט פּסולע, און ער איז אַרױס אַן אומצופרידענער פון דער װעבערײ.

— אײ, טוביהלע, — האָט ער געזאָגט, נישט פאַרענדיקנדיק די װערטער, — אײ !...

אַלעמענס אױגן האָבן מיטאַמאָל זיך אָנגעשטעלט אױף טוביהן. שמואל לײבוש דער משרת האָט געקוקט אױף אים מיט גזלנישע אױגן. ר' חײם איז אַרײן אַ פאַרװאָלקנטער צו זיך. אין דער גוטער שבת-צו-נאַכטיקער שטי - מונג איז דער װעבער מיט דעם קלײנעם געשטיקטן טלית-קטנדל און ברומענדיקן לידל געװען אַ שװאַרצער פלעק. אָבער, װי שטענדיק, האָט ער נישט געקאָנט לאַנג פאַרטראָגן קײן עגמת נפש. דערצו האָט ער געטראָפן אין שטוב בײ זיך אימעצן, װעמען ער האָט געװאָלט זען, אין זײן פנים האָט זיך צוריק אױסגעלײטערט.

— אַ, שײגעץ, ביסטו, גוט-װאָך ! — האָט ער פרײלעך באַגריסט דעט גאַסט בײם טיש און אים אָנגעדרײט פאָטערלעך אַן אױער.

דאָס איז געװען שמחה מאיר ר' אברהם הערשס. ער איז געזעסן מיט ר' חײמס ייִנגלעך און געשפּילט אין קװיטלעך. ר' חײמס ייִנגלעך זענען געװען גרעסער פון אים, פלײשיקע, צעװאקסענע, גאָרנישט אױף זײערע יאָרן. אָבער געלערנט האָבן זײ מיט אים אין אײן חדר בײ ר' ברוך װאָלפן און זײער געקלעפּט צו שמחה מאירן. נאַרישעװאַטע, טעמפּע, פרײלעכע, האָבן זײ זיך געלאָזט פירן פון דעם קלײנעם פיפיקן שמחה מאיר, פאַר-

די ברידער אַשכנזי

69

שפּילט בײ אים ס'גאַנצע געלט אין קװיטלעך. ר' חײם אַלטער איז זײער צופרידן געװען דערפון, װאָס דער קלײנער שמחה מאיר חברט זיך מיט זײנע ייִנגלעך. ער האָט געשמט פאַר אַ שאַרף קעפּל, שמחה מאיר, ער האָט אַלץ געװוּסט, אומעטום אַרײנגעשטעקט דאָס לאַנגע נעזל, צו אַלץ זיך צוגעהערט און גערעדט אינגאַנצן װי אַ דערװאקסענער. אַפילו אין געשעפטאָט האָט ער זיך שױן פאַרשטאַנען, האָט ליב געהאַט צו חשבונען אַ סך, די שװערסטע פאַרװיקלטע חשבונות אױסצורעכענען. װיפיל מאָל ר' חײם האָט געהאַט אַ שװערן חשבון און נישט געקאָנט אױסרעכענען, האָט שמחה מאיר עס אים געמאַכט אײנס און צװײ. רעדנדיק צו זיך אַלײן, נעצנדיק דעם שפּיץ בלײפעדער אין דער צונג, האָט ער גיך אָנגעװאָרפן די ציפערן, אַראָפּגענומען, געטאָפּלט, צוגעגעבן, אַלץ אױפן הײמישן שטײגער, מיט אַ סך איבעריקע ציפערן, אָבער געשטימט האָט דער סך-הכל צו דער האָר. ר' חײם אַלײן, אַ ייִד מיט אַ שװערן קאָפּ, האָט געמוסרט זײנע ייִנגלעך פאַר זײערע שװערע קעפּ.

— עטע זעט, פּױערים-קעפּ, — האָט ער זײ אָנגעװיזן אױף דעם קלײנעם שמחה מאיר, — אַ פײערדיקער קאָפּ װאַקסט עס. ער װעט נאָך אַמאָל גאַנץ לאָדזש פירן בײ דער נאָז...

אין זײן טאַטעשן קאָפּ האָט זיך שױן איצט געבאָמבלט אַ געדאַנק װעגן אַ תּכלית, װעגן אױסכאַפּן דעם קלײנעם פאַר אַ חתן פאַר זײן דינהלען, דער בת-יחידה.

אמת, ער איז נאָך אַ ייִנגל, קײן בר-מצוה נישט, און מען װעט מוזן װאַרטן צו דער חתונה עטלעכע יאָר, ביז ער װעט כאָטש אַלט װערן אַ יאָר זעכצן. אָבער אַ שידוך טאָן מעג מען שױן מיט אים. מ'דאַרף אים כאַפּן באַצײטנס, אַ נישט װעלן אַנדערע אים אױסכאַפּן. און ער איז דעריבער געװען זײער צופרידן, טרעפנדיק דאָ דעם קלײנעם.

— דינהלע, — האָט ער גערופן, — טאָכטער מײנע, זײ מכבד דעם גאַסט מיט טײ און מיט שטרודל.

דינהלע האָט נישט מיט קײן איבעריק גוטן װילן דערלאַנגט טײ דעם קלײנעם חסידישן ייִנגל אין שבתדיקן אַטלעסענעם קאַפּאָטקעלע און אין סאַמעטענעם פאַררוקטן היטעלע, װאָס איז געזעסן בײם טיש און געקוקט אױף איר מיט פּלוטעװאַטע חסידישע בליקן. ער האָט נישט אױפגעהערט באַװעגן מיטן קאָפּ, װי אַ פױגל, װאָס זוכט קערנער, און די העלע געקרײזלטע פּיאות זײנע האָבן קאָמישע שאָטנס געמאַכט אױף דער ושנט.

זי האָט קײנמאָל נישט געהאַט צו אים קײן גרױס סימפּאַטיע. נאָך דעמאָלט, װען ער פלעגט איר אין הױף אױפבינדן די בלױע שלײף אין די האָר און שיטן זאַמד איר אױפן קאָפּ. דערצו איז זי שױן געװען עטלעכע יאָר אַ שילערין פון אַ גױאישער פּענסיע, װוּ מען האָט איר אָנגעפּאַקט דעם קאָפּ מיט געשיכטן פון קעניגן, ריטערס און העלדן, װוּ מען האָט זי, די חסידישע טאָכטער, דערצױגן אין צירלעך-מאַנירלעכע געװױנהײטן.

70

די ברידער אַשכנזי

צערעמאָניעס אין זיטן. זי האָט שױן אױך געלערנט זיך טאַנצן אין דער פּענסיע, שפּילן אױף דעם קלאַװיר, און אױף די פאָרשטעלונגען, װאָס טען האָט געגעבן, האָט זי תּמיד געשפּילט אַ הױף-דאַמע און געטראָגן אַ קרינאָלינע און אַ ריזיקן פעכער.

אַ ברױן-האָריקע, אַ בלױ-אױגיקע, אַ צעפּיעשטשעטע, אַ געװיקסיקע און אַ שײנע, האָט זי זײער אױסגענומען בײ די גױאישע חברטעס אירע. בײ קנאַפּע דרײצן יאָר האָט זי שױן געלײענט אַ סך דײטשע און פראַנצױזישע ראָמאַנען װעגן גראַפן, פירשטן און באַראָנען, דועלן און ראָמאַנטישע ליבעס. זי האָט שױן אַלײן געטרױמט װעגן אַ ריטער, װאָס װעט קומען אױף אַ מואַרץ פערד צו רײטן, װעט זי אַרױסגנבענען פון די עלטערנס שטוב און אַװעקפירן זי צו אַן אײנזאַמן שלאָס, װאָס שטײט ערגעץ אױף אַ שפּיץ באַרג.

און איר איז געװען קאָמיש צו קוקן אױף דעם חסידישן ייִנגל, װאָס זיצט קײן רגע אױף קײן אָרט נישט אײן, שטעקט אומעטום אַרײן די אױגן, קוקט אַרײן אין אַלע פּאַפּירן אױפן טיש, זוכט, נישטערט און עס הױבט אים פון אָרט.

אָבער פּונקט װי זי האָט געקוקט קרום אױף שמחה מאירן, אַזױ האָט דער פאָטער אירער זיך געשפּיגלט אין אים, שטיקער באַקן אים אױסגעקניפּט פון גרױס ליבשאַפט. אַלײן אַ שװערער קאָפּ, האָט ער שטאַרק דרךארץ געהאַט פאַר עילױם, און שמחה מאיר האָט געשמט פאַר אַן עילױ.

דינהלע האָט גיך אַװעקגעשטעלט דאָס גלאָז טײ פאַר דעם ייִנגל און זיך אָפּגערוקט. זי האָט זיך געאײלט צו די ביכלעך אירע. נאָר דער פאָטערהאָט האָט זי פאַרהאַלטן.

— דערקענסט אים נישט, דינהלע ? — האָט ער זיך געװוּנדערט. — דאָס איז דאָך ר' אברהם הערשס בחור, שמחה מאיר, ער קאָן גאָר גוט שרײבן.

ער האָט אַ בליץ געטאָן מיט די שװאַרצע לוסטיקע אױגן, אין װעלכע עס האָט זיך שױן באַצײטנס געשפּיגלט טאַטעשער נחת, און באַפױלן :

— װײז, שמחה מאיר, װי שײן דו שרײבסט אַ דײטש בריװל. זאָל נישט מײנען, אַז נאָר אין די שקאָלעס לערנט מען זיך אױס זײן אַ מענטש. בײ דער גמרא, להבדיל, קאָן מען זיך נאָך אַ סך בעסער אױסלערנען, אַז מען האָט אַ גמרא-קעפּל...

שמחה מאיר האָט מיט דער שענסטער האַנטשריפט צונױפגעשטעלט אַ סוחריש דײטשיש בריװל אין שפּיציקע גאָטישע בוכשטאַבן, געשריבן צו אײנעם אַ הער גאָלדמאַן אין לײפּציק, װי זײן שטוב-לערער, גאָלדלוסט דער בוכהאַלטער, האָט אים אױסגעלערנט.

„האָכװאָלגעבאָרען הער סאָלאָמאָן גאָלדמאַן," האָט ער געשריבן און געפלײסט זיך עס צו מאַכן װאָס בעסער.

דינהלע איז, קױם נישט אױסצושיסן, אַרײנגעלאָפן צו דער מוטער אין שטוב און געװאָרפן זיך אױף איר אין אַזאַ װילדן געלעכטער, אַז די

די ברידער אַשכגזי

מוטער האָט אַזש מיט אַלע לעקעלעך פון איר בלאָנד אָנקאַרבירט שײטל גענומען טרײסלען. ר' חײם האָט באַװוּנדערט דאָס כתב פון ייִנגל, פּאַטשנדיק אין התפּעלות מיט די פלישיקע ליפּן, און ער האָט אָפּגעמאַכט באַצײטנס צו שיקן צום ייִנגלס פאָטער דעם אָפּגעקומענעם נגיד שמואל זײנװל אַלעקסאַנדערער, ער זאָל רעדן װעגן אַ שידוך, װי לאַנג ס'איז נאָך צײט.

— שמואל לײבוש, — האָט ער גערופן דעם משרת, װאָס האָט זיך אַלע געפּלאָנטערט אין די חשבונות און נישט אַרױסגעקראָכן, — מאָרגן, אם ירצה השם, זאָלסטו אַריבערגײן צו שמואל זײנװל אַלעקסאַנדערער, און זאָלסט אים זאָגן, אַז ער זאָל אַרױפקומען צו מיר, כ'דאַרף אים נױטיק האָבן, הערסט ?

— גלײך אינדערפרי װעל איך צו אים אַריבערגײן, ר' חײם, — האָט דער משרת געזאָגט.

— זאָג כאָטש, אם ירצה השם, גראָבער יונג, — האָט אים ר' חײם געשטראָפט, — װאָרעם, װאָס װײסט אַ זינדיקער מענטש, װאָס מאָרגן װעט זײן?

— מערטשישעם, — האָט שמואל לײבוש געזאָגט אַ פאַרשעמטער צוליב זײן גראָביונגערישקײט.

קאַפּיטל נײן

פאַר שמחה מאירס און יעקב בונמס בר-מצוה, װאָס איז אױסגעפאַלן אין פּסח, איז ר' אברהם הערש אַריבערגעפאָרן קײן אַלעקסאַנדער צום רבין. ער האָט מיטגענומען מיט זיך בײדע ייִנגלעך.

דער װאָרקער רבי האָט שױן נישט געלעבט און ר' אברהם הערש איז געפאָרן צום אַלעקסאַנדערער, װאָס איז געזעסן טאַקע אין אַלעקסאַנדער, נישט װײט פון לאָדזש. װי תּמיד, האָט דאָס װײב זײנס געװײנט אין געקלאָגט, אַז ער לאָזט זי איבער אױף פּסח אַלײן, װי אַן אלמנה, שונאי-ציון, און װי תּמיד האָט ר' אברהם הערש זי נישט געהערט. ערשטנס, האָט ער זיך געפירט, פּונקט װי פריער בײם װאָרקער, צו זײן אַלע יום-טוב בײם רבין. צװײטנס, האָט ער געװאָלט ברענגען די ייִנגלעך צום רבין פאַר דער בר-מצוה, דער רבי זאָל מיט זײ רעדן װעגן ייִדישקײט און זײ װינטשן צו זײן ערלעכע ידן. ער האָט זײער גוט געדענקט נאָך די רײד פון װאָרקער, זכרונו לברכה, אַז זײנע קינדער װעלן זײן נגידים. װעגן דעם, אַז זײנע קינדער װעלן זײן פרומע ייִדן, יראי-שמים, האָט דער רבי נישט דערמאָנט. ר' אברהם הערש האָט שטענדיק װעגן דעם געטראַכט, געזען דערין אַ שלעכטן סימן. בײ זײן גאַנצער נגידישקײט, פאַרנומענקײט אין געשעפטן, האָט ער געװוּסט, ר' אברהם הערש אַז דאָס זענען אַלץ נישט מער, װי נאַרי ע פּוסטע זאַכן קעגן דער תּורה, קעגן גאָט אין הימל, װאָס איז אײביק. אַ גרױסע איז זי די תּורה, אַ פאָרכטיקע, אױך גאָט איז אַ פאָרכטיקער, אַ

די ברידער אַשכנזי

נוקם ונוטר אין די אַלע, װאָס היטן נישט אָפּ זײנע מצװת. ער האָט מורא געהאַט פאַר גאָט, מורא געהאַט פאַר זײן גרױסן גיהנום, און ער האָט נישט. אײנמאָל געבעטן גאָט, אַז אױב, חלילה, עס איז אָנגעשריבן געװאָרן פון הימל, אַז זײנע קינדער זאָלן זײן נגידים און נישט אָפּהיטן ייִדישקײט, זאָלן זײ בעסער זײן קבצנים, מלמדים, און פרומע ייִדן. זאָלן זײ אַפילו, נישט אױסגערעדט אין קײן בײזער שעה, אַװעקגײן פון דער װעלט, אַבי זײזאָלן זאָלן אים נישט מבײש זײן, חלילה, אױף דער װעלט און יענער װעלט. איצט, אײדער די ייִנגלעך זענען געװאָרן בר-מצוה, האָט ער װעגן דעם געװאָלט רעדן מיטן רבין זײנעם פון אַלעקסאַנדער.

דריטנס, האָט ער געװאָלט פרעגן דעם רבין אַן עצה, װאָס צו טאָן מיט שמחה מאירן אין לערנען

װעגן יעקב בונמען האָט ער זיך נישט געזאָרגט. ער איז נישט געװען קײן גרױסער למדן, דער יעקב בונם. קױם װאָס דער מלמד זײנער האָט אין אים אַרײנגעפּאַקט אַ בלאַט גמרא. דער פאָטער האָט שױן פון אים קײן גרױסע זאַכן נישט דערװאַרט. ער האָט געװוּסט פריער, אַז כאָטש ער װעט אים האַלטן ביז צו דער חתונה בײ מלמדים ,װעט ער קײן, רב נישט זײן, ער װעט זײן אַ בן-תּורה בלױז. און ער האָט נאָר געזען, אָפצוהיטן אים אין ייִדישקײט. גאַנץ אַנדערש איז געװען מיט שמחה מאירן. פאַר אים איז שױן ר' ברוך װאָלף לענטשיצער געװען צו קלײן. מען האָט אים געדאַרפט אַװעקגעבן אין גוטע הענט. ר' אברהם הערש האָט שטאַרק חשק געהאַט אים אַװעקצושיקן אין אַ ישיבה אַרײן, כדי ער זאָל זײן מיט אָרעמע בחורים צוזאַמען, ער זאָל אַפילו עסן טעג בײ באַלעבאַטים, צוגלײך מיט אַלע אָרעמע ייִנגלעך, ער זאָל פאַרשװאַרצט װערן און דאַדורך װערן אַ ייִד ר' אברהם הערש װײסט, אַז אַ ייִנגל דאַרף נישט זיצן אין דער הײם, נאָר אין דער פרעמד, װי זײן פאָטער האָט אים ייִנגלװײז געהאַלטן, אַז נאָר דורך האַרטקײט און װאָגלעניש קאָן אַ גוט ייִנגל קומען צו תּורה און יראתד שמים.

דאָס װײב זײנס האָט שױן גענומען באַצײטנס װײנען, אַז זי װעט איר מאירל, איר בלוט און פלײש, נישט לאָזן פאַרשעמט װערן בײ פרעמדע טישן. דאָס האָט אים נישט געאַרט. מאַלע װאָס אַ ייִדענע װײנט ! אָבער אױך ייִדן חסידים האָבן אים אָפּגערעדט דערפון, געדרונגען, אַז אַ ייִנגל דאַרף זײן לעבן טאַטן. און ער האָט געװאָלט הערן, װאָס דער רבי װעט אים זאָגן. װי דער רבי װעט הײסן, אַזױ װעט זײן.

פערטנס, האָט געהאַלטן בײ אַ שידוך.

ר' חײם אַלטער האָט געשיקט שמואל זײנװלען דעם אָפּגעקומענעם נגיד, זאָגן, אַז ער װיל זיך משדך זײן מיטן עלטערן, שמחה מאירן. ר' אברהם הערש האָט זיך נישט געאײלט, ער איז נישט געװען פון די אײליקע, און האָט געהײסן ענטפערן, אַז ער זאָגט נישט יאָ, אַז ער זאָגט נישט נײן, אַז מ'װעט זען, און אַז דאָס ייִנגל איז נאָך אַפילו נישט קײן בר-מצוה. אָבער

די ברידער אַשכנזי

שמואל זײנװל האָט נישט געלאָזט רוען, דערגאַנגען די יאָרן. אַ ייִד אַ למדן, אַן אַמאָליקער נגיד און אַ גרױסער עזות-פּנים, װאָס זאָגט אַלעמען „דו" און האָט נישט קײן ברעקל דרך-ארץ פאַר גבירים, איז שמואל זײנװל נישט נתפּעל געװאָרן פון ר' אברהם הערשס אױסדרײען זיך און ער האָט נישט אױפגעהערט קומען צו אים. ער איז נישט געװען פון די, װאָס לאָזן זיך אַװעקמאַכן מיט דער האַנט, דער שמואל זײנװל. ער האָט געקענט אַ װעלט און אַ װעלט האָט אים געקענט. ער האָט געװוּסט אין לאָדזש װאָס בײ יעדן קאָכט זיך אין טעפּל, געקאָנט צונױפפירן אַ װאַנט מיט אַ װאַנט, אױסשײגעצן דעם גרעסטן שײנעם ייִד און גביר און זאָגן דעם אמת יעדן אין די אױגן.

— איך װיל, אברהם הערש, זאָלסט טאָן דעם שידוך מיט חײם אַלטערן, — האָט ער באַפױלן מער װי צוגערעדט, — איך בין נישט דײן משה משרת, איך זאָל דיר נאָכקריכן. שרײב תּנאים און לאָז מיך נעמען שדכנות, װאָרעם איך דאַרף אַלײן חתונה מאַכן אַ טאָכטער, כ'קאָן נישט װאַרטן...

ר' אברהם הערש האָט זיך נישט געקאנט פון אים אױסבאַהאַלטן, נישט אין שטוב, נישט אין חסידים-שטיבל, נישט אַפילו אין געשעפט. מיט כעס האָט שמואל זײנװל אױפגעריסן דאָס טירל פון קאַנטאָרל, װוּ ר' אברהם הערש איז געזעסן בײ די ביכער, מיט כוח האָט ער אָפּגעשטופּט די משרתים, װאָס האָבן אים נישט צוגעלאָזט.

— האָסט געהערט אַן עזות פון שקאָצים, — האָט ער זיך געבײזערט אין קאַנטאָרל, — זײ לאָזן דאָך גאָרנישט צו צו דיר, אברהם הערש, אַזױ װי צו אַ גובערנאַטאָר...

ר' אברהם הערש האָט שױן געזען, אַז ער װעט פון דעם שמואל זײנװל נישט פּטור װערן. אגב איז עס טאַקע קײן שלעכטער שידוך אױך נישט געװען. ר' חײם איז אַ ייִד אַ נגיד, דאָס מײדל זײנס איז אַ בת-יחידה, אין אַ נדן װיל ער געבן אַ בכבודן, אױך שײנע מתנות און קעסט. ער גײט אױס נאָכן ייִנגל און ער װעט זיך לאָזן קװעטשן. אמת, אַז אױף זײן װײב מורמלט מען, מען זאָגט, אַז זי טראָגט נישט קײן קאָפּקע אױפן קאָפּ, נאָר אַ שײטל, אױך פירט זי זיך פּריציש. אָבער אַ שטוב פירט זיך דאָרט אַ ייִדישע, חסידים זענען דאָרט שטענדיק פול, און ער האָט געװאָלט הער). דעם רבינס װאָרט. אָן רבינס עצה האָט ער קײן זאַך נישט געטאָן.

און ער האָט געהײסן דעם באַלעגאָלע, דעם דײטש, װאָס פירט אים סחורות פון דער פאַבריק אין לאַגער, ער זאָל שפּאַנען די פאַבריק-פערד אין דער בריטשקע און אים פירן אױף פּסח קײן אַלעקסאַנדער.

ער האָט אײנעפּאַקט די שבתדיקע מלבושים זײנע, די ייִנגלעכס נײע אַטלאַסענע קאַפּאָטקעלעך און די סאַמעטענע היטיען, װאָס ער האָט זײ געלאָזט מאַכן לכבוד דער בר-מצוה. ער האָט אין דרײ נײע רױטע קעשענעפאַטשײלעס אײנגעפּאַקט מצה שמורה, שװאַרץ-מעליקע, האַרטע און קרומע מצות, פאַר יעדן זײן פּעקל אױף גאַנץ פּסח. ער האָט מיטגעפירט אין

די ברידער אַשכנזי

שטרױענע קײשלעך געפּאַקט עטלעכע גוטע פלעשער װײן אױף ארבע כוסות פאַרן רבין, און ביז אַלעקסאַנדער האָט ער אַזױ פיל אָרעמע חסידים אַרױפגענומען אױף דער בריטשקע, אַז דער דײטש, דער קוטשער, האָט שיר נישט די אַפּאָפּלעקסיע געקריגן פון כעס.

— אַך, דו ליבער יעזו, — האָט ער געגױדערט, — דאָס יודן פּאַק װירד מיר די פּפערדע קאַפּוט מאַכן. הערונטער !

נאָר די חסידים האָבן זיך אַרײנגעקװעטשט װאָס מער און שױן אױף דער פור גענומען פאַרזוכן פון ר' אברהם הערשס פּסחדיקן בראנפן און געזונגען אַ זמרל.

— װײסעך װאָס אַ גױ אַ בהמה רעדט, — האָבן זײ געזאָגט מיט ביטול.

איבער גאַנץ פּסח האָט ר' אברהם הערש נישט אָפּגעלאָזט די ייִנגלעך פון זיך אױף קײן מינוט, איבערהױפּט שמחה מאירן. ער האָט זײ אַרײנגענומען צװישן די חסידים, װאָס זאָגן נאָך דעם רבינס תּורה און דערצײלן מופתים פון אַמאָליקע און הײנטיקע צדיקים. ער האָט זײ אַרײנעשלעפּט אין די רעדלעך טאַנצנדיקע ייִדן, גאָרנישט װי ייִנגלעך, נאָר װי מען נעמט אַרײן דערװאקסענע. ער האָט אױף שמחהס שמאָלע פּלײצעס אַרױפגעלײגט זײן ברײטע האַנט, געצױגן אים צום טאַנץ, אַרײנגעקװעטשט צװישן ייִדן, אַרײנגעדרונגען אין אים מיט ייִדישקײט, געצװוּנגען אים מיטצוטאַנצן אױ מיטצוזינגען מיט די חסידים ביז מיד װערן, ביז שװײס.

— זעסט, װי ייִדן דינען דעם אײבערשטן, — האָט ער אים געמונטערט, — זײ אַ ייִד, שמחה.

בײם געזעגענען האָט דער רבי געקניפּט אין באַק יעקב בונמען, אָבער מיט שמחה מאירן דעם עילױ האָט ער גערעדט אין לערנען. ער האָט אים געװאָלט כאַפּן בײ אַ קשיה, נאָר שמחה מאיר האָט זיך נישט געלאָזט און באַצײטנס אָפּגעשלאָגן. דער רבי האָט אים געלױבט פאַרן פאָטער.

— האָסט אַ װױלן בחור, אברהם הערש, — האָט ער געזאָגט, גלעטנדיק דעם ייִנגל איבער דער באַק, — ער האָט אַ גוט קעפּל. נעם אים שטענדיק מיט צו מיר אױף יום-טוב. און דער שידוך געפעלט מיר. אַ גאַנץ װױלער שידוך, און אין קײן ישיבה דאַרפסטו אים נישט שיקן. גיב אים אַװעק אין לאָדזש צו ר' נאָסקע מורא הוראה. ער פאָרט אַפילו נישט צו קײן רבין, דער נאָסקע, אָבער ער איז אַ ייִד אַ למדן אַ גרױסער, און אַ צדיק, גאָר פון די גרױסע.

ר' אברהם הערש האָט געגעבן דעם רבין אַ פּדיון צװײ מאָל חי, זעקס און דרײסיק זילבערנע רובל, און אַ הײם געפאָרן אַ צופרידענער מיט בײדע ייִנגלעך און מיט די אָרעמע חסידים, װאָס האָבן זיך געהאַלטן אַרום אים. שױן אױף דער בריטשקע האָט ער מכבד געװען די חסידים מיט לעקעך און בראנפן און די ייִדן האָבן געװוּנטשן שמחה מאירן מזל טוב.

— מזל-טוב, חתן, דער שידוך זאָל עולה-יפה זײן, לחײם.

די ברידער אַשכנזי

75

זײ האָבן געשטרעקט הענט צום פאָטער זײנעם און אױך צו יעקב בונטען.

— לחײם דעם חתנס ברודער, אם ירצה השם בײ דיר. בחור.

יעקב בונם איז געזעסן אַ טרױעריקער. דאָס ערשטע מאָל, װי די פרײלעכקײט איז פון אים פאַרשװוּנדן. די אױגן זײנע, די גרױסע, שװאַרצע און פרײלעכע זענען געװען איבערגעצױגן מיט אַ טרױער פון ערשטע לײדן.

שױן איבער גאַנץ פּסח האָט ער געליטן. די חסידים האָבן זיך אױף אים װײניק אומגעקוקט. אַלע האָבן זײ נאָר גערעדט מיט שמחה מאירן, אױסגעטענהט זיך מיט אים, װי מיט אַ גרױסן. אױך דער רבי אַלײן האָט מיט אים װײניק גערעדט. ער האָט אים בלױז געגעבן אַ קניפּ אין באַק, װי אַ חדרייִנגעלע. גערעדט האָט ער בלױז מיט שמחה מאירן און אים געלױבט פאַרן פאָטער. דאָס האָט אים געװײטיקט. ער האָט זיך געפילט זײער נידערגעשלאָגן, קלײן און פאַרשעמט. דאָ איז נישט געװען דער הױף מיט די קינדער, װוּ מען האָט געקאנט אױסנעמען מיט כוחות, פלינקײט. דאָ איז שמחה מאיר געװען אױפן פערדל. און ער האָט עס אים טאַקע געגעבן צו פילן אױך, דער שמחה מאיר. ער האָט געקוקט אױף אים פון אױבן אַראָפּ, גאָרנישט געװאָלט רעדן מיט אים און כסדר זיך געשטופּט צװישן די גרױסע.

ער איז געװען זײער נידערגעשלאָגן און קלײן בײ זיד, דער גרױסגעװיקסיקער יעקב בונם, קעגן זײן צװילינג-ברודער שמחה מאיר, װאָס דערגרײכט אים בלױז צום אַקסל.

אָבער פאַרקלעמט אים דאָס האַרץ האָבן אים די ייִדנס באַצײטנדיקע מזל-טובס, װאָס זײ האָבן געװוּנטשן שמחה מאירן.

ער האָט שױן פריער געהערט מורמלען װעגן דעם שידוך אין שטוב, אָבער ער האָט נישט געגלױבט, אַז עס האַלט שױן טאַקע דערבײ. ער האָט נישט געװאָלט גלױבן. איצט האָט ער געזען, אַז עס איז געשען. דער רבי האָט געהײסן דעם שידוך טאָן. אַ גאַנץ װוּמער שידוך, — האָט ער געזאָגט. די חסידים טרינקען שױן אַפילו בראנפן און װינטשן שמחה מאירן מזל-טוב. און אים האָט אַזױ פאַרקלעמט בײם האַרץ, אַז ער האָט געװאָלט שטאַרבן.

— װאָס האָסטו אַראָפּגעלאָזט די נאָז, בחור ? — האָבן חסידים אים אױסגעלאַכט. — װעסט אױך אַ חתן װערן אינגיכן, מיט גאָטס הילף. גיב דעם חתן די האַנט און זאָג אים מזל-טוב.

ער האָט אױסגעשטרעקט אַ פאַרשעמטער די האַנט צו שמחה מאירן און אים אַ מורמל געטאָן „מזל-טובע, װי די ייִדן האָבן אים געהײסן. בײדע ברידער האָבן אױף זיך געגעבן אַ בליק. אײן קורצן בליק, װאָס איז געװען פון אײן זײט פול מיט באַרימערײ און נצחון און פון דער אַנדערער זײט — פול מיט יאוש און האַס. זײ האָבן זיך בײדע פאַרשטאַנען.

נײן, עס זענען נישט געװען די מתנות, דער גאָלדענער זײגער און דער נײער לעמבערגער ש"ס, װאָס שמחה מאיר האָט געדאַרפט קריגן נאָך די

די ברידער אַשכנזי

תּנאים. עס איז געװען חײם אַלטערס טאָכטער דינהלע, װאָס שמחה מאיר דאַרף קריגן פאַר אַ כלה. יעקב בונם האָט געפילט, װי זײן האַרץ צעגײט אים. ער האָט זיך געביסן די אונטערשטע ליפּ ביז בלוט, ס'זאָל אים װײ טאָן װאָס מער.

נאָך פון קינדװײז אָן, װען זײ פלעגן זיך צוזאַמען שפּילן בײ זײ אין הױף, האָט ער די דינהלע ליבער געהאַט פון אַלע איבעריקע קינדער. מער פון די אַנדערע האָט ער זי געטראָגן אױף די אַקסלען. געפירט אין דער טאַטשקע. זי האָט אים מיט די פּולכנע הענטלעך אַזױ אַרומגעקלאַמערט זיך אַרום זײן האַלדז, װי אַ געפרױרן פײגעלע קלאַמערט זיך מיט די דינע פינגערלעך אַרום אַ װאַרעמען מענטשלעכן פינגער, װען מען נעמט עס אַרײן אין שטוב. אױך שפּעטער, װען זי איז שױן עלטער געװאָרן, פלעגט זי קומען צו זײ אין שטוב. ער איז שױן געװען אַ גמרא-ייִנגל, נאָר ער האָט זיך בגנבה געשפּילט מיט איר, גענומען זי אױפן רוקן רײטן. ער האָט שמח,ה מאירן אַװעקגעגעבן אַלע בעסטע זאַכן, דאָס מעסערל, ס'בײטעלע, געלט אַפילו, אַבי ער זאָל נישט דערצײלן דעם טאַטן. שעהן לאַנג איז ער אַרומגעקראָכן אױף אַלע פיר, אַבי צו האַלטן זי אױף זיך, צו פילן אירע פּולכנע װאַרעמע הענטלעך אַרום האַלדז. יעדעס מאָל, װאָס לאה שרה די דינסט פלעגט אַרײנקומען און זאָגן :

— אַ שײנע חתן-כלה, װי גאָלד...

פלעגט אים װערן אַזױ זיס, אַז װען ער װאָלט זיך נישט געשעמט, װאָלט ער דער ייִדענע אױסגעקושט בײדע באַקן.

שפּעטער האָבן זײ זיך נישט געזען. ער איז אַריבער צו אַ נײעם גמראמלמד לערנען. אױך דינהלע איז אַרײן אין פּענסיאָן, אַ גױאישער פּענסיאָן, זי האָט געקריגן נײע חברטעס, גרױסאַרטיקע, גױאישע, און איר איז נישט אָנגעשטאַנען מער צו קומען צו ר' אברהם הערשס מײדלעך, װאָס דער טאַטע זײערער האָט זבּי אין קײן שקאָלעס נישט געװאָלט שיקן. אָבער ער האָט די גאַנצע צײט נישט אױפגעהערט בענקען נאָך איר. און ער פלעגט זיך אַפילו דרײען שעהן לאַנג אַרום זײער הױז, כדי, װען זי װעט פאַרבײגײן מיט די ביכלעך אין איר ברױן פּענסיאָן-קלײדל און אין דער בלױער פּעלערינקע, זאָל ער זי בלױז אָנקוקן און אַראָפּנעמען פאַר איר דאָס זײדענע היטעלע, װי פאַר אַ פּריצה.

אַ געזונטער, אַ פעסט-געבױטער, אַ פול-בלוטיקער, איז יעקב בונם בײ זײנע דרײצן יאָר שױן געװען אַ רײפער בחור. ער האָט נישט, װי די איבעריקע ייִנגלעך אין חדר, פאַרטרונקען זײנע ערשטע געפילן מיט שושקענדיקע סודות פון מאַן און װײב און מיט זוכן פעטע ערטער אין די גמרות. אַ פּשוטער און אַ רײפער, האָט אים געצױגן צו גענוס און צו ליבע. ער האָט געגאַרט נאָך צערטלעכקײט און װאַרעמקײט, נאָך וריכע מײדלשע הענט. און ער האָט נישט אױפגעהערט טראַכטן װעגן דער דינהלען. װעגן דעם מײדל מיט די ברױנע האָר, געלאָקטע און געקרײזלטע, װי רינגעלעך גאָלד. נאָך

די ברידער אַשכגזי

אירע פּולכנע װײכע פינגער, װאָס זאָלן קלאַמערן זיך אַרום זײן האַלדז. ער האָט זי געזען בײ דער גמרא, בײם דאַװענען, און איבערהױפּט אין די נעכט פון זײן בחוריש געלעגער. װען שמואל זײנװל דער שדכן איז געקומען צו זײ אין הױז, און דער פאָטער האָט אים, יעקב בונמען, אַרױסגעשיקט פון שטוב, האָט אים גלײך גענומען קלאַפּן דאָס האַרץ. שרה לאה די דינסט האָט צו אים פרײלעך געװוּנקען. אָבער באַלד האָט ער זיך דערװוּסט, אַז מען מײנט דאָס שמחה מאירן דעם עילױ, און פּלוצלונג, װי פון אַ מעסער אָפּגעשניטן, איז פון אים אָפּגעפאַלן זײן שטענדיקע פרײד און געלעכטער. ער האָט אָנגעװױרן דעם אַפּעטיט, זײנע שטענדיק-פרײלעכע אױגן, װאָס האָבן געשפּראָצט מיט שמחה, זענען איבערגעצױגן געװאָרן מיע צער.

קײנער האָט עס אין שטוב נישט געזען. נישט ער האָט געקאָנט רעד. מיט טאַטע-מאַמע, נישט זײ האָבן זיך אומגעקוקט אױף אים. דער פאָטער האָט אים געהאַלטן פאַר אַ קנאַפּן למדן און בלױז אַכטונג געגעבן אױף זײן ייִדישקײט. די מוטער האָט נאָר אין זינען געהאַט שמחה מאירן, װאָרעם ער איז געװען דער שװאַכערער, אַ סך קינדערישע קראַנקהײטן דורכגעגאַנגען. יעקב בונם איז תּמיד געװען געזונט, קײנמאָל זיך נישט פאַרקילט, שטענדיק געהאַט אַפּעטיט, און די מוטער האָט אים נישט נאָכגעקוקט. זי האָט גלײך ליב געקריגן דעם שװאַכערן, װי נאָר מען האָט איר דעם צװילינג דערלאַנגט אין בעט אַרײן בײ דער קימפּעט. די אײנציקע, װאָס האָט דערזען דעם ייִנגלט לײדן, איז געװען שרה לאה די דינסט. זי האָט אים אַלע מאָל מער ליב געהאַט פון שמחה מאירן.

— זאָרג זיך נישט, יעקב בונם, — האָט זי אים אונטערגערוקט אַ גלאָז מילך.

װער זאָרגט זיך ? װאָס װילט איר ? — ן'אָט זיך יעקב בונם אָנגעבײזערט אױף דער ייִדענע, װאָס זעט זײן װײטיק, און ער האָט פאַרקלאַפּט די נ:יר.

ער איז געװאָרן בײז, פאַרביטערט, פול מיט קנאה צו שמחה מאירן. ער האָט פײנט געקריגן די עלטערן, דעם טאַטן, װאָס האַלט נאָר פון שמחה מאירן ; די מאַמע, װאָס האָט יענעם פריער מיט אַ מינוט געבױרן ; די ייִדן די חסידים, װאָס שפּיגלען זיך אין דעם עילױ, און מער פון אַלץ זיך אַלײן, דעם אײגענעם גרױסן, געזונטן קערפּער, דעם שײנעם קאָפּ זײנעם, װאָס טױג נישט צו קײן תּורה. מיט די פױסטן האָט זור זין- אין קאָ געיטלאָגן.

— גראָבער קאָפּ, — האָט ער זיך אַלײן גערופן, — פּױער !

ער האָט זיך געהאַסט. נאָך מער האָט ער געהאַסט דעם ברודער, געהאַסט שטאַרק, פאַרביסן, גאָרנישט װי זײן טבע איז געװען מוחל צו זײן.

אױך דינהלע האָט געװײנט, װען דער טאַטע אירער האָט זי פּלוצלונג גענומען צו זיך אױף דער שױס, װי װען זי איז נאָך אַ קלײן מײדעלע געװען, געגלעט איר די באַקן, געקרױזט איר די לאָקן און אײנגערױמט איר שטיל

78

די ברידער אַשכגזי

— װײסט, טאָכטער, ס'קומט דאָך דיר אַ מזל-טוב. מיט ר' אברהם הערש אשכנזיס בחור. פרײסט דיך גאָרנישט, דינהלע ?

דינהלע איז אַראָפּ פון איר פאָטערס שױס אַ פאַרשעמטע און מיט אַזאַ געװײן אַרײנגעלאָפן האַסטיק צו דער מוטער אין שטוב, אַז די מוטער איז אַזש בלאַס געװאָרן.

— קינד, װאָס איז ?

— כ'װיל נישט, — האָט דאָס מײדל געװײנט.

די מוטער האָט גענומען די טאָכטער אין די פולע אָרעמס, װאָס פּלאַצן שיר נישט פון די שטײף-אָנגעצױגענע זײדענע אַרבל פון דער בלוזקע, און באַדעקט זי מיט קושן.

— נאַרעלע, קינד-לעבן, — האָט זי איר אױסגערעדט, — מיר װילן דאָך דײן גליק. מענטשן װעלן דיך מקנא זײן מיט אַזאַ חתן.

אַכט טעג צײט איז ר' חײם אַלטערס שטוב געװען טומלדיק. דינהלע האָט געװײנט, נישט געװאָלט הערן פון קײן כלה-װערן.

זי האָט זיך זײער געשעמט, װאָס מען גיט איר פאַר אַ חתן אַ חסידל אין אַ לאַנגער קאַפּאָטע, געשעמט זיך פאַר די גױאישע חברטעס, מיט װעלכע זי האָט זיך שױן געהאַט אָפּגערעדט אױסצוקלײבן זיך אַ שװאַרץ-אױגיקן ריטער, אַן אַדלמאַן. בײ איר גאַנצער ליבע צו דער שטוב, צו טאַטע-מאַמע, האָט זי נישט געקאָנט לײדן די ייִדן אין די לאַנגע קאַפּאָטעס, װאָס קומען אַרײן צו זײ אין שטוב, געפילט זיך וריט פון זײ און זיך אַפילו פון זײ געמיאוסט. זי האָט נישט פאַרטראָגן די אײגענע ברידער, די צעבאַלעװעטע טעמפּע יונגען, װאָס קריגן זיך מיט איר, רײסן זי בײ די צעפּ און פאַראַכטן זי דערפאַר, װאָס זי איז אַ מײדל. איר קאָפּ איז געװען אינגאַנצן אין אַנדערע װעלטן, אין די דײטשע און פראַנצױזישע ראָמאַנען און אין זײערע העלדן און העלדינס. זי האָט נישט געקאָנט הערן, װי דער פאָטער רופט זי בײם ייִדישן נאָמען, דינהלע. זי האָט זיך גערופן דיאַנאַ.

װען זי האָט גענומען װײנען, אַז זי װיל נישט קײן כלה װערן, האָט דער פאָטער זי באַטראַכט מיט זײנע גרױסע שװאַרצע שמאַלציקע אױגן.

— נאַריש מײדל, — האָט ער געזאָגט, — דו װײסט דען, װעמען מען גיט דיר ? — אַן עילױ !

ער האָט פון דעם מײדלס געדאַנקען נישט געװוּסט. ער האָט געװוּסט, אַז אַ מײדל דאַרף נישט קענען קײן תּורה, נישט זאָגן קײן קדיש, דעריבער מעג זי זיך מאַכן נאַריש, לערנען אין די שקאָלעס, לײענען ביכלעך, טאַנצן און שפּילן, אָבער דאָס איז אַזױ לאַנג, װי זי איז אַ קינד, װי קינדער שפּילן זיך אין ליאַלקעס. װי נאָר זי װערט עלטער, אַ כלה-מײדל, דאַרף מען זי פאַרקנסן, געבן איר אַ מאַן אַ װױל-לערנער, אַ שײנעם נז-ן מיט מתנות, און זי דאַרף זײן אַ װײב, געבױרן קינדער דעם מאַן און אײניקלעך די עלטערן. אַזױ פירט זיך בײ אַלע ייִדן נגידים, דאַנקען גאָט.

די ברידער אַשכגזי

— װעסט זען די מתנות, װאָס דו װעסט קריגן, — האָט ער זי געטרײסט.

דאָס מײדל איז געפאַלן דער מוטער אױפן האַלדז. די מוטער איז שױן געװען אַ הײנטיק-װעלטיקע, געלײענט אױך ביכלעך, געטראָגן שײנע קלײדער, װי אַ פּריצטע. אָבער אױך די מוטער האָט געלאַכט פון מײדלס טרערן.

— איך האָב אױך אַזױ געװײנט, דיאַנאַ, — האָט זי זי גערופן מיט גױאישן נאָמען, — איך בין געװען אַ גרױסאַרטיק מײדל, גערעדט פראַנצײזיש, פונדעסטװעגן האָב איך קײן חרטה נישט. זאָלסט נאָר האָבן אַזאַ ליכטיק מזל בײ דײנעם, װי איך האָב בײם טאַטעשי.

— אָבער אַז איך האָב אים נישט ליב, — האָט די קלײנע גערעדט מיט האַרץ.

די מוטער האָט זיך אַזױ פונאַנדערגעלאַכט, אַז אַלע לעקעלעך פון איר העל אָנגעקאַרבירט שײטל האָבן זיך געטרײסלט.

— נאָך דער חתונה װעסטו אים ליב האָבן, — האָט זי זי באַרואיקט.

זעענדיק אַז איר גורל איז געחתמעט, האָט דינהלע כאָטש געװאָלט אױסבעטן זיך אײן זאַך.

— מאַמעשי, — האָט זי געזאָגט אַ פאַרפלאַמטע, — נו, גוט, כ'װעל אַ כלה װערן, נאָר נישט מיט אים... כ'האָב אים פײנט...

זי האָט אַראָפּגעלאָזט דעם קאָפּ און קױם אַרױסגעמורמלט :

— דער ברודער זײנער... רעד מיטן טאַטעשי...

און זי האָט גענומען קושן די מוטער, קושן זי און װײנען צוזאַמען.

די מוטער האָט איר אױסגעװישט די אױגן מיטן קלײנעם אױסגעהאָפטענעם טיכעלע און געגאַנגען איבעררעדן זיך מיטן מאַן.

— ס'מײדל פילט אַ האַרץ צום אַנדערן ייִנגל, חײמשי, — האָט זי געזאָגט, — זי װײנט.

ר' חײם האָט זיך פאַרשטאָפּט בײדע אױערן מיט די פינגער, ער זאָל גאָרנישט הערן אַזעלכע רײד :

— װאָס רעדסטו, פּריװעשי ? — האָט ער געזאָגט אַ צעקאָכטער, — שמחה מאיר איז אַן עילױ, מענטשן זענען מיך מקנא, און דער אַנדערער איז אַ גאָרנישט, אַ גראָבער קאָפּ...

אַז פּריװע האָט נאָך געפּרוּװט רעדן, האָט זיך שױן שמואל זײנװל דער שדכן אױך אַרײנגעמישט:

— ס'איז נישט דער שטײגער חתונה צו מאַכן אַ ייִנגערן פאַר אַן עלטערן, — האָט ער געזאָגט מיט די רײד, װאָס לבן האָט געזאָגט צו יעקבן, װען ער האָט געװאָלט נעמען רחלען פאַר לאהן.

— ייִנגער מיט פינף מינוט... — האָט פּריװע געשפּאַסט.

— אַלץ אײנס, — האָט ר' שמואל זײנװל געזאָגט, — איך װעל צו

די ברידער אַשכנזי

ר' אברהם הערשן נישט גײן רעדן דערפון... ער װעט מיך פון שטוב אַרױסװאַרפן.

פּריװע האָט מער נישט גערעדט דערפון. דערצו זענען זיך אָנגעקומען אַלע מומעס, עלטער-מומעס, געשװעסטער-קינדער, קרובות פון טאַטנס און פון דער מאַמעס צד. זײ האָבן נישט אױפגעהערט רעדן, לױבן דעם עילױ, בעטן, קושן דינהלען, װינטשן, מוסרן, באַשװערן זי, אײנרעדן, ביז די קלײנע — אַ װײכע, אַ סענטימענטאַלע, — איז מיד געװאָרן און זיך אונטערגעגעבן. זי האָט מיט פאַרװײנטע אױגן אױפגענײט אַ סאַמעטן תּפילין-זעקל פאַרן חתן אירן, מיט גאָלדענע פעדעם אױסגעהאָפטן דערין אַ מגן-דוד, דעם חתנס בײדע נעמען און דאָס ייִדישע יאָר פון דער װעלט-באַשאַפונג. דער פאָטער האָט איו אַ סך שײנע מתנות אָנגעקױפט. די מוטער האָט איר צו די תּנאים שײנע לאַנגע קלײדער געמאַכט.

די תּנאים זענען געפּראַװעט געװאָרן מיט גרױס פּאָמפּע בײ ר' חײמען אין הױז. אַלע לאָדזשער נגידים, שײנע ייִדן און חסידים פון בײדע צדדים זענען געװען אױף דער שמחה. ר' חײם האָט אַפילו מיט שמואל לײבושן אַרײנגעשיקט לעקעך און בראנפן צו די װעבער און אָפּגעלאָזט זײ פון דער אַרבעט באַלד נאָך מנחה. גלײך צו די תּנאים האָט דער חתן געקריגן פון מחותן אײנגעלײגט פינף טױזנט רובל אין באַנק און צװײ טױזנט רובל האָט ער זיך מתחײב געװען סילוקן פאַר דער חתונה. ר' אברהם הערש האָט װײניקער נישט געװאָלט און ר' חײם האָט געמוזט נאָכגעבן. די איבעריקע דרײ טױזנט רובל האָט אײנגעלײגט ר' אברהם הערש. ער האָט אַפילו נישט געדאַרפט געבן קײן גאַנצע דרײ טױזנט, װײל פון חתנס צד קומט בלױז אַ דריטל װי פון כלהס צד, אָבער ר' אברהם הערש האָט ליב געהאַט אַ גלײכן חשבון, און ער האָט צוגעלײגט די גאַנצע דרײ, עס זאָל צוציען ביז די קײלעכדיקע צען טױזנט.

די כלה האָט אונטערגעשריבן אױף די תּנאים אין אַלע שפּראַכן װיפיל נאָר זי האָט געקענט, — אין ייִדיש, פּױליש, רוסיש, דײטש און אַפילו אין פראנצױזיש, כדי פאַר יעדער חתימה באַזונדער צו קריגן אַ נײע מתנה. מען האָט זי באַהאַנגען מיט בריליאַנטענע פינגערלעך, אױרינגלעך, בראָשן און מיט אַ שװערער קאָליע. די חתונה איז אָפּגעלײגט געװאָרן אױף עטלעכע יאָר.

גלײך נאָך די תּנאים האָבן די חסידים אַראָפּגעװאָרפן די בלומען, װאַס פּריװע האָט אַװעקגעשטעלט אױף די טישן, זײ האָבן אַװעקגעשאַרט דאָס טײערע גלאָזװאַרג און טעלערס און גענומען טרינקען און טאַנצן אױפן טיש. פּריװע האָט זיך געבײזערט, נאָר ר' חײם האָט די חסידים אונטערגעװאָרפן חשק :

— טאַנצט, ייִדן, אױף טיש און אױף בענק...

בלױז יעקב בונם איז געזעסן בײם עק טיש אַ טרױעריקער, װי אַן אבל, אין דער גרױסער שמחה. ער האָט נישט געהערט, װי די ייִדן שטעקן

די ברידער אַשכנזי

אים פאַרשװיצטע הענט „לחײם" און װינטשן אים אינגיכן, אם ירצה השם בײ זײנע תּנאים. ער האָט נישט געזען די מאכלים, װאָס די קעלנערס אין די זײדענע יאַרמולקעלעך האָבן אים צוגעטראָגן. ער האָט נישט געענטפערט דעם מחותנס ייִנגלעך, די צעיאַכמערטע און צעהאָצקעטע, װאָס זענען געשפּרונגען אױף זײער שװעסטערס תּנאים. זײ האָבן אים אײנגערױמט חסידישע נבול-פּה, װאָס געהערן זיך אָן מיט חתן-כלה, און זײ האָבן געקװאָלן פון נחת.

— ס'גוט געזאָגט, אַה ? — האָבן זײ געפרעגט מיט הנאה בײ יעקב בונטען.

ער האָט זײ נישט געהערט.

ער האָט פאַרריסן דעם קאָפּ צו דער אַנדערער שטוב, װאָס איז געשטאַנען אָפן און װוּ די כלה איז געזעסן אַרומגערינגלט מיט װײבער. ער האָט זי געװאָלט זען, קוקן איר אין די אױגן אַרײן. אָבער זי האָט די אױגן נישט אױפגעהױבן. בלױז אײן מאָל האָבן זיך זײערע בליקן באַגעגנט, בליקן פול מיט טרױער. בײדע האָבן גלײך אַראָפּגעלאָזט די אױגן.

די חסידים האָבן גענומען דעם חתן אין רעדל אַרײן טאַנצן.

קאַפּיטל צען

גלײך נאָך די תּנאים, באַלד צומאָרגנס, האָט ר' אברהם הערש אָפּגעגעבן דעם חתן שמחה מאיר לערנען בײ ר' נאָסקע מורה הוראה, װי דער רבי זײנער האָט געהײסן. דער מהותן ר' חײם האָט אױך אָפּגענומען זײנע ייִנגלעך פון ר' ברוך װאָלפן, כאָטש ער איז נאָך פאַר זײ געװען צו גרױס, און אָנגעדונגען זײ צו ר' נאָסקע, זײ זאָלן לערנען מיט שמחה מאיר צוזאַמען.

אױפן באַלוט, צװישן װעבער, שנײדער, קונצנמאַכער, באַלעגאָלעס און הײזער-גײער, אין אַ קלײן נידעריק הײזל, האָט געװױנט דער למדן ר' נאָסקע צו װעמען נגידים האָבן אָפּגעגעבן זײערע בחורים לערנען. ער איז אײגנטלעך געװען אַ מורא הוראה, ר' נאָסקע, נישט קײן מלמד, נאָר ער האָט זיך צום רבנות נישט געטױגט און ער האָט געמוזט צוקנעלן, ער זאָל האָבן אױף זײן אױסקומעניש. ער איז נישט געװען צוגעפּאַסט פאַר לאָדזש.

אין דער װאַקסנדיקער שטאָט, אין גרױסן יאַריד און טומל, װוּ ייִדן האָבן געװאַנדלט, געהאַנדלט, געמעקלערט און געדרײט, האָבן רבנים זײער גוט געמאַכט. ייִדן האָבן כסדר געפירט צװישן זיך דין-תורהס, געגאַנגען אױף אױסגלײכענישן, אײנגעלײגט געלטער, געמאַכט שותפותן. מען אין מער געגאַנגען צו די דין-תורהס, װי אין די געריכטן ,און רבנים האָבן אַ סך געלט פאַרדינט. אָבער ר' נאָסקע האָט זיך צו לאָדזשער רבנות נישט געטױגט. לאָדזשער רבנים האָבן געדאַרפט קענען מער אין װעקסעלעד, װי אין דער תּורה, געדאַרפט זײן קלאָר אין אַלע קאָמבינאַציעס, סוחרישע

82

די ברידער אַשכנזי

דרײדלעך, אָפּמאַכן, האָסעס און בעסעס פון װאָל און בײנװל. ר' נאָסקע האָט די אַלע זאַכן נישט געקענט, נישט געװאָלט קענען. ער האָט בלױז געקענט די תּורה.

אַ למדן אַ גרױסער, אַ מתנגד, כאָטש אַ פּױלישער, האָט ער בלױז געלעבט מיט גאָט און זײן תּורה, נישט געװאָלט אַראָפּגײן פון די דינים אױף קײן האָר, נישט פאַרשטאַנען זיך אױף קײן פּשרות און זײטיקע גענג. אין זײן שװאַרצן בײנערדיקן קאָפּ איז קײן אָרט נישט געװען פאַר עפּעס אַנדערש, אַחוץ פאַר דער תּורה, פאַר די טױזנטער ספרים און פּירושים, װאָס ער האָט זײ געהאַט אין זכרון, געחזרט זײ אױפסנײ, פאַרטיפט זיך אין זײ און געגרונטעװעט. ער האָט געװוּסט, אַז מענטשן קאָנען זײן גערעכט אָדער שולדיק, אַז קײן מיטן איז נישטאָ, אַז מען קאָן נישט זײן אַביסל גערעכט אָדער אַביסל אומשולדיק. װײל אַביסל אומגערעכט איז אַזױ גוט װי אינגאַנצן. די אַלע טענות, דרײדלעך און געװאלטן פון די צדדים בײ די דין-תּורהס, זענען צו זײנע אױערן נישט דערגאַנגען.

— ראובן איז שולדיק און שמעון איז אומשולדיק, — האָט ער געפּסקנט פעסט, נישט קוקנדיק סײ אױף די צדדים, סײ אױף דעם פּסק-געלט װאָס מען האָט אים אױפן טיש אַװעקגעלײגט.

די פאַרשפּילטע האָבן געשריגן, געטומלט, געטענהט װעגן יושר, נאָר ר' נאָסקע האָט נישט געהערט.

— אַזױ זאָגט די תּורה, — האָט ער געזאָגט פעסט, — און מען טאָר נישט אַראָפּגײן אַ האָר נישט אױף רעכטס, נישט אױף לינקס פון דער תּורה.

דערבײ האָט ער גלײך זיך גענומען צו די ספרים זײנע, די גרױסע און די זאַק-געבונדענע.

די סוחרים האָבן באַלד דערזען, אַז דער ייִד מיטן ברױנעם טרוקענעם פּנים און גלאַטע שװאַרצע פּיאות איז נישט קײן לאָדזשער מענטש, אַז מען קאָן פון אים קײן גרױס נחת נישט האָבן, און זײ האָבן אױפגעהערט קומען צו אים, אױסגעמיטן אים, געגאַנגען צו די אַנדערע רבנים, װאָס װײסן מער אין װעקסלען און אין באַנקראָטן װי אין דער תּורה. פּונקט אַזױ האָבן אים גענומען װײכן די װײבער מיט שאלות.

ער איז געװען אַ מחמיר אַ גרױסער, ער האָט שטענדיק געציטערט פאַר גאָט, געזען פאַר זײנע גרױסע שװאַרצע ברענענדיקע אױגן דאָס גיהינום, װי עס פלאַקערט פאַר די, װאָס גײען אַראָפּ פון גאָטס װעג. נאָך שטאַרקער פלאַקערט עס פאַר די, װאָס דאַרפן פירן ייִדן אין גאָטס װעג. בײ יעדער שאלה האָט ער געציטערט, מורא געהאַט, צי ער מאַכט נישט, חלילה, כשר טריפות. אמת, די תּורה זאָגט, אַז װען עס לױפט אונטער מילך אונטער פלײש, איז אױב עס איז דאָ ששים, זעכציק מאָל אַזױפיל פלישיקס אין אַ טאָפּ, װיפיל מילך עס איז אונטערגעלאָפן, איז כשר. אָבער ער האָט קײנמאָל נישט געקאנט זיך פאַרלאָזן אױף די װײבער, װאָס האָבן געדאַרפט אָפּשאַצן די אױסגעלאָפענע מילד. ער האָט געװוּסט, אַז װײבער זענען

די ברידער אַשכנזי

גרינג אין זײער מײן ; אױך איז זײ אַ שאָד געלט, און ער האָט געציטערט כשר צו מאַכן. ער האָט איבערגעפרעגט די װײבער, געװאָרנט זײ, נישט קוקנדיק אין זײערע פּנימער, און ערשט צום סוף האָט ער מורא געהאַט זיך צו פאַרלאָזן אױף זײ, און טריף געמאַכט.

— אַרױסגיסן דאָס עסן אין אַן אָרט, װוּ אַ הונט זאָל אַפילו נישט קאָנען צוקומען, — האָט ער געזאָגט אַ ציטערדיקער, — טריף.

די װײבער זענען אַװעק טרױעריקע. נאָך טרױעריקער פון זײ איז געװען ר' נאָסקע אַלײן. װאָרעם אױך פאַר אױסברענגען ייִדיש געלט, האָט ער געװוּסט, ברענט מען און מען בראָט אין גיהינום, און ער האָט זיך נישט געקאָנט קײן עצה געבן. די װײבער האָבן גענומען גײן צו אַנדערע דײנים, װאָס קלערן נישט אַזױפיל אַרײן און מאַכן כשר.

רבנים אין לאָדזש האָבן געמאַכט געלט בײ שטר-מכירהס. מיט יעדן טאָג מער זענען לאָדזשער ייִדישע פאַבריקאַנטן איבערגעגאַנגען פון האַנטשטולן צו דאַמף און צוגענומען גױאישע אַרבעטער, װאָס נעמען ביליקער און אַרבעטן אין שבת. די פרומע פאַבריקאַנטן האָבן זײער לײטיש באַצאָלט די רבנים פאַר זײערע גרײזיק געשריבענע לשון-קודשדיקע יטטר-מכירהס. ר' נאָסקע האָט קײן שטר-מכירהס נישט געשריבן. ער האָט נישט געהאַלטן פון קײן דרײדלעך ,פון אַרומגײן די תּורה. ער האָט נישט געװאָלט אַראָפּגײן אַ האָר פון דין.

זײן װײב, די רביצין, אַ טאָכטער פון אַ ייִד אַ נגיד, װאָס דער פאָטער אירער האָט זיך געלאָזט קאָסטן אַ מטמון מיט געלט, אַבי צו געבן איר אַ מאַן אַ למדן, האָט דעם מאַן אירן געמוסרט, אױסגעלאַכט. אַ רירעװדיקע, אַ געשיקטע, אַ מאַנסבילשער קאָפּ, האָט זי, זיצנדיק בײ זיך אין שטוב, צוגעהערט זיך צו אַלע דין-תורהס, פאַרשטאַנען אַלע חשבונות, סוחרישע טענות און סכסוכים, און זי האָט אַפילו אױסגעאַרבעט בײ זיך גרײטע פּשרות, פון װעלכע בײדע צדדים זאָלן זײן צופרידן. זי האָט זיך אױף אַזעלכע זאַכן פאַרשטאַנען. אָבער זי האָט גאָרנישט געקאָנט טאָן. אַ ייִדענע, האָט זי געװוּסט, דאַרף זיצן אין קיך. האַנדל און תּורה געהערן צום מאַן. און דער מאַן האָט נאָר געקענט צװײ זאַכן — גאָט און זײן תּורה. דעם נדן האָט מען שױן לאַנג געהאַט אױפגעגעסן, אין שטוב איז געװען אַ דלות, נױט, װאָס איז פאַר דער אַמאָליקער נגידישער טאָכטער געװען שװער אַריבערצוטראָגן. דער װירט פון הױז אױף דער אַלטער שטאָט האָט נישט געװאָלט װאַרטן מיט דירה-געלט. דירות האָבן געברענט אין לאָדזש, געשטיגן מיט יעדן טאָג, און ר' נאָסקע האָט געמוזט אַרױס פון דער גרױסער װױנונג אין שטאָט און באַזעצן זיך אין אַ קלײן הײזל אױפן באַלוט צװישן באַלמעלאָכעס און אָרעמעלײט.

זײן װײב, די אַמאָליקע נגידישע טאָכטער, האָט געװײנט, געקלאָגט. זי האָט זיך נישט געקאנט אײנלעבן מיט דעם געדאַנק, אַז זי זאָל װױנען אױפן באַלוט. זי האָט זיך נישט געקאָנט צוגעװױנען צום דלות, צו די שכנים.

84

די ברידער אַשכנזי

ר' נאָסקע האָט דאָ געפונען מנוחה. קײנער האָט אים נישט געשטערט אין דער אָרעמער גאַס צו דינען גאָט און לערנען זײן תּורה. די מענער האָבן געאַרבעט. די װײבער האָבן זעלטן פלײש געקאָכט און קײן שאלות נישט געמאַכט, אײך האָבן זײ קײן עופות נישט געשאָכטן, בלױז פון צײט צו צײט זענען אָרעמע װײבער אַרײנגעקומען פרעגן אַ שאלה אױף אַ בלוטס-טראָפּן אין אַן אײ. פון מאָל צו מאָל איז אַ ייִד געקומען פרעגן אַ דין װעגן אַ יאָרצײט. טאָמער איז שױן יאָ אַמאָל אַרײנגעקומען אַ מײסטער אונטערצושרײבן אַ לשון-קודשדיקן קאָנטראַקט מיט אַ לערן-ייִנגל, װאָס ער נעמט צו אײף דער לער אױף דרײ יאָר, האָט ער ר' נאָסקען באַצאָלט גראָשנס. ר' נאָסקע האָט אַפילו אױף דעם געלט נישט געקוקט.

— לײגט, זײט מוחל, אַנידער אױפן טיש, — האָט ער געזאָגט, נישט אױפהױבנדיק די אױגן.

גלײך נאָכדעם האָט ער געשיקט רופן דאָס װײב זײנס, זי זאָל די מטבעות צונעמען. ער האָט גאָר מורא געהאַט צו געלט זיך צוצורירן.

די רביצין, אַ פאַרביטערטע, אַ קראַנקע, כמעט שטענדיק מיט אַ נאַס טיכל אַרומגעבונדן דעם װײטיקדיקן קאָפּ, האָט מיט עקל אַראָפּגעשאַרט פון טיש די עטלעכע גראָבע קבצנישע צענערס און געװאָרפן זײ אים פאַר די פיס.

— בטלן, — האָט זי אים געזידלט, — שוטה, דערמיט װעל איך שפּײזן די קינדער ?

ער האָט נישט געענטפערט, ער האָט געװוּסט, אַז תּורה קאָן מען גאָר לערנען אין אָרעמקײט, ברױט מיט זאַלץ דאַרף מען עסן, װען מען װיל האַלטן די תּורה, אױף דער ערד שלאָפן און אין אָרעמקײט פאַרברענגען. ער האָט געװוּסט, אַז די גאַנצע װעלט, װאָס מען לעבט אָפּ, איז נישט מער װי אַ װײלע, אַ פאָרהױז צו דעם אַנדערן לעבן, דעם גרױסן און אײביקן. און װאָס איז דען אַן אונטערשײד, װי אַרומעט אַ פאָרהױז זעט אױס ? ער האָט צו זײן װײב קײן טענות נישט געהאַט. װאָרעם ער האָט געװוּסט, אַז צוליב דעם, װאָס זײ לערנען נישט קײן תּורה, די װײבער, זענען זײ אַרײנגעטאָן אין דער װעלט און זײ זעען נישט דעם עיקר. און ער האָט אָנגענומען באהבה אַלץ, װאָס זי האָט אים געזידלט, אױסגעלאַכט, חוזק געמאַכט פון אים. קײן אײן װאָרט האָט ער נישט געענטפערט. דאָס האָט איר נאָך צאָרנדיקער געמאַכט.

— ענטפער כאָטש, שוטה ! — האָט זי געשריגן אין היסטעריע, — כ'בין דאָך דיך מבזה !

ער האָט געשװיגן, געװאָלט, זי זאָל אים מבזה זײן, כדי עס זאָל זײן אַן אָפּקומעניש פאַר זײנע זינד אױף דער װעלט, אין װעלכער ער האָט זיך געזען אײנגעריכט פון קאָפּ ביז די פיס און פאַרװאָס עס װאַרט אױף אים דער גיהנום, אַ גרױסער און פלאַקערנדיקער... אַז דאָס װײב האָט שױן מער קײן כוחות נישט געהאַט צו זידלען אים, איז ער אַרײן צו זיך אין שטוב, װאָס איז געװען פול מיט ספרים. ער האָט פאַרקײטלט די טיר אױף אַ דין

די ברידער אַשכנזי

85

קײטעלע, פאַרטיפט זיך אין די גרױסע זאַק-געבונדענע ספרים און געשריבן פירושים צו דער תּורה אױף אַלע גליונות פון די צעריסענע ספרים. אַלע בלעטער זענען אין די זײטן געװען פאַרשריבן מיט זײנע קלײנע געדיכטע אותיות, פול מיט רמזים און ראשי-תיבות, װאָס מען האָט געדאַרפט האָבאַן אײזערנעם קאָפּ זײ צו פאַרשטײן.

אין שטוב איז געװען אַ דלות. די קינדער האָבן געװײנט צוליב אַ קלײדל, אַ פּאָר שיך, די קרעמער האָבן אָפּגעריסן די טיר פאַר חובות, געשריגן, אַז זײ װעלן מער נישט באָרגן. ר' נאָסקע האָט נישט געהערט, נישט געזען. ער איז געזעסן פאַרקײטלט אין זײן שטיבל, געװען בלױז מיט גאָט און זײן גרױסער תּורה. ער פלעגט קײנמאָל נישט אַרױסגײן פון זײן שטוב, אַ חוץ אין קלײנעם בית-המדרשל צום דאַװנען און אין מקוה זיך טובלען. פון דעם רבנות זײנעם האָט ער גאָרנישט געהאַט. דאָס אײנציקע, װאָס זײן װײב האָט בײ אים געפּועלט, איז געװען, ער זאָל לערנען מיט נגידישע בחורים תּורה. ייִדן, װאָס װילן מאַכן זײערע זין פאַר לומדים, האָבן גערן געשיקט צו אים תּלמידים. ער האָט געשמט פאַר אַ למדן אַ גרױסן, װאָס די גרעסטע רבנים קומען נישט צו זײן קנעכל. און אױך ר' אברהם הערש אשכנזי האט געשיקט זײן שמחה מאירן אױפן באַלוט צו ר' נאָסקען. צוזאַמען מיט אים זענען אױך געגאַנגען זײנע צוקונפטיקע שװאָגערס, דער כלהס ברידער.

באַלד אין ערשטן טאָג האָט שמחה מאיר קײן חשק נישט געהאַט בײ ר' נאָסקען צו לערנען און גענומען אים נאַרן, פירן פאַר דער נאָז.

ער האָט תּחילת געפּרוּװט פאַרדרײען, פאַרשרײען מיט זײנע פּשטלעך, װי ער פלעגט עס טאָן בײ די פריערדיקע מלמדים. נאָר ר' נאָסקע האָט ניט געװאָלט הערן. כאָטש אַ פּױלישער, האָט ער נישט געהאַלטן פון דעם פּױליש אַרט לערנען, פּונקט װי ער האָט נישט געהאַלטן פון חסידות און פון די רבײם. ער האָט נישט גערעדט קײן װאָרט. ער האָט בכלל נישט גערעדט, װײל רײד זענען אַ זינד, דאָס מױל איז באַשאַפן געװאָרן בלױז צו דינען גאָט און לערנען. אָבער געהאַלטן פון חסידות האָט ער נישט. ער האָט געזען דערין לײדיקגײערײ, אָפּנױגונג פון דער תּורה. װי נאָר שמחה מאיר האָט גענומען װײזן לומדות, דרײען פּשטלעך און שרײען, װי זײן שטײגער איז געװען, האָט אים ר' נאָסקע אָפּגעשטעלט.

— גלײך, גלײך, — האָט ער איבערגעריסן, — די תּורה דאַרף מען דערגרונטעװען גלײך, נישט פאַרדרײען.

שמחה מאיר האָט זיך נישט אָפּגעשטעלט.

— צוריקגעשמועסט קאָן מען דאָך זאָגן... — האָט ער גענומען דרײען צוריק.

— די תּורה איז אמת, — האָט אים ר' נאָסקע װידער איבערגעריסן, — און אמת קאָן מען נישט נעמען הין און צוריק. אמת איז אײנס.

שמחה מאיר האָט גלײך געװאָרפן אַן אומחן אױף דעמדאָזיקן נײעם מלמד זײנעם. דעם ייִדס רײד זענען אים געװען נאַריש, פרעמד, גאָרנישט צו

86

די ברידער אַשכנזי

באַגרײפן. זינט ער איז געװען אין לאָדזש, האָט ער נאָך אַזעלכע װילדע רײד פון קײנעם נישט געהערט.

— אַ צעדרײטער, — האָט ער גלײך אײנגערױמט זײנע צוקונפטיקע שװאָגערס, װאָס זענען געזעסן לעבן אים, בײז דערױף, װאָס מען לאָזט אים נישט באַװײזן זײן למדנות.

איבערשפּאַרן דעם ר' נאָסקען, האָט ער דערזען, װעט ער שױן נישט, יענער לאָזט זיך נישט פאַרדרײען, אָבער נישט אַרײנקוקן אין דער גמרא קאָן מען בײ אים. ער האָט מיט זײן פלינקן בליק גלײך געכאַפּט, אַז דער ייִד איז נישט קײן מלמד, קאָן זיך נישט אױס אױף די מלמדישע קונצן. ר' נאָסקע האָט נישט געקוקט, װער עס קוקט יאָ אַרײן אין דער גמרא, װער נישט. ער איז אַזױ פאַרטיפט געװען אין לערנען, אַז ער האָט קײן זאַך פאַר די אױגן נישט געזען. מיט אַמאָל פלעגט ער גאָר איבעררײסן דאָס לערנען און זאָגן מוסר, גאָר נישט װי בײ פּױלישע ייִדן, נאָר װי בײ ליטװאַקעס אין די ישיבות. שמחה מאיר האָט גלײך דערױף אַרױסגעצױגן אַ פּעשל קאָרטן פון דער הױזן-קעשענע און אױפן װוּנק אײנגעטײלט די איבעריקע תּלמידים בײם טיש. די תּלמידים, מערסטנס נגידישע בחורים, זאַטע, צעבאַלעװעטע און עלטערע פון שמחה מאירן, האָבן אין אים דערפילט אַן אײגענעם מענטשן און אים גענומען מיטפירן מיט זיך אין באַהאַלטענע לאָדזשער װינקעלעך, װוּ מען קאָן שטילערהײט לעבן אַ טאָג. חײם אַלטערס יונגען האָבן גאָר אָפּגעלעבט.

לאָדזש האָט געהוליעט. די שטאָט איז געװאקסן מיט יעדן טאָג, מיט יעדער שעה. מען האָט געהאַלטן אין אײן בױען, מױערן. אױסלענדער זענען געקומען אָפט, אַלערלײ רײזנדע, האַנדלט-פאָרשטײער. פון דײטשלאַנד זענען כסדר געקומען אינזשיניערן, מײסטערס. פון ענגלאַנד זענען כעמיקער אָנגעקומען, מוסטערצײכענער. פון רוסלאַנד האָבן גרױסע סוחרים, קאַצאַפּעס אין בלױע קאַפּאָטעס און אין ברײטע הױזן איבער קורצע לאַקירענע שטיװל, געצױגן אַהער און געהאַנדלט און געהוליעט. ייִדישע װאָיאַזשאָרן, קאָמיסיאָנערן, אַגענטן, פרײלעכע יונגען, װיצלער, הוליאַקעס האָבן זיך װאָס מער באַזעצט אין שטאָט. לאָדזשער יונגעלײט האָבן גענומען אָנטאָן זיך גױאישע קלײדער, אָפּגאָלן די בערד. רעסטאָראַנען, קאַבאַרעטן, שפּילהײזער האָבן זיך געעפנט אַלע מאָל נײע און זענען פול געװען מיט געסט. אונגאַרישע טענצערינס האָבן אָנגעשמעקט די נײע גאָלד-שטאָט און געקומען דאָ פאַרברענגען. װאַנדערנדיקע טרופּעס, צירקן, האָבן געצױגן פון װאַרשע, פּעטערבורג, בערלין און בודאַפּעסט. רוסישע באַמטע, אָפיצירן האָבן גענומען כאַבאַר, פאַרקױפט אױף עבירות, געשיכורט, געהוליעט און געװאָרפן זיך מיט געלט. לאָדזש האָט געטרונקען, געזונגען, געטאַנצט, אַפּלאָדירט אין די טעאַטערס, געזינדיקט אין די פרײלעכע הײזער און געשפּילט אין קאָרטן. חסידיש-נגידישע ייִדן זענען אָנגעשטעקט געװאָרן פון דער הפקרות. באַלעבאַטישע ייִדן האָבן גענומען גײן אָפט אין די כשרע

די ברידער אַשכנזי

87

רעסטאָראַנען, װוּ קעלנערס מיט זײדענע יאַרמולקעס דערלאַנגען פעטע גענדזענע פאָלקעס און פלײשיקע קעלנערקעס טראָגן צו מיט אַ שמײכל געטריקנטע אַרבעס און שױמיק ביר. חסידישע יונגעלײטלעך, לײדיקגײערישע קעסט-אײדעמלעך, האָבן בגנבה געשפּילט אין די חסידים-שטיבלעך אין קאָרטן, קײן װאָרט תּורה נישט גענומען אין מױל.

די געשעפטן אין שטאָט זענען געװען גוטע, די באַשטעלונגען זענען געװאקסן, די ברײטע רוסישע סוחרים האָבן זיך נישט געדונגען, געגעבן גונן צו פאַרדינען. אין די פאַבריקן און אין די װערקשטאַטן האָבן די אַרבעטער געאַרבעט אָן איבעררײס, פון די כוחות זיך אַרױסגעשלאָגן.

און אױך די נגידישע ייִנגלעך און חתן-בחורים אין די גלאַנציקע אַלפּאַגענע געהאַקטע קאַפּאָטקעלעך, אין די געמזענע שטיװעלעך און מיט די גראָבע גאָלדענע חתנישע זײגערס אין די קעשענעס, האָבן געלעבט אַ גוטן טאָג. אין באַהאַלטענע ייִדישע הײזער האָבן זײ געשפּילט אין קאָרטן, געגעסן געטריקנטע פּלעצלעך, געבראָטענע גענדזלעך אין דער װאָכן, געמאַכט שנעפּסלעך און געכאַפּט אַפילו אַ נאָענטע באַקאַנטשאַפט מיט די דינסט-מײדלעך, װאָס האָבן דערלאַנגט צום טיש.

דעם גרעסטן דערפאָלג בײ דידאָזיקע נגידישע בחורימלעך האָט געהאַט שילם „סראָקער". ער איז געװען אַ בעקער, דער שילם, געבאַקן זיס געבעקס און שטענדיק איז ער אַרומגעגאַנגען איבער דער גאַס מיט אַ פאַרמעלטער באָרד, מיט אַ פּאַפּירענעם שקאָרמיץ אױפן קאָפּ און אין די בלױזע אונטערהױזן מיט אַ טלית-קטן פון אױבן. אָבער מיט דער בעקערײ האָט ער זיך װײניק פאַרנומען. דאָס האָט געטאָן זײן װײב די בעקערין צוזאַמען מיט די געזעלן, די יונגען. שילם אַלײן האָט געהאַט בעסערע געשעפטן, ער איז געװען אַ קאָרטן-שפּילער, אַ, לאָדשער „סראָקער".

אין זײן אײגן הילצערן אײנשטאָקיק הײזל, אױפן ערשטן שטאָק איבער דער לעקעך-בעקערײ, זענען שטענדיק בײ אים געזעסן בײם טיש אַ סך חסידישע בחורים און געטראַסקעט אין קאָרטן. געשפּילט האָט מען גרױס און זעלטן אַז מען האָט געװוּנען. דער באַלעבאָס אַלײן האָט אָפּגעװוּנען דאָס גאנצע געלט. אָבער װאָס מער מען האָט בײ אים פאַרשפּילט, אַלץ מער האָט מען צו אים געקלעפּט. װאָרעם ער איז געװען אַ גוטער ייִד, דער שילם, אַ פרײלעכער, אַ װיצלער, און ער האָט שטענדיק געטרױט געלט די נגידישע בחורימלעך. ער האָט זײ בלױז געלערנט, װי אַזױ ז-ך צוצוכאַפּן צום טאַטנס שופלעדל און מאַכן אַ „קראַץ". ער האָט אױך געליען געלט אױף װעקסעלעד, װאָס זענען אױסגעשטעלט געװאָרן אױף לאַנגע טערמינען, אױף דער צײט, װען די בחורימלעך װעלן װערן ייִנגעמאַנטשיקלעד, באַלעבאַטימלעך און קענען אָפּצאָלן די װעקסעלעך פון זײערע נדנס מיט אַ סך פּראָצענט. ער האָט געגעבן געלט װיפיל מען האָט געװאָלט און װען מען האָט געװאָלט.

אין דער גרױסער שטוב זײנער, װוּ אױף די װענט זענען געהאַנגען

די ברידער אַשכנזי

אַ סך אױסגעשטריקטע בילדער, װי אַזױ אברהם אבינו ברענגט זײן זון יצחק אױף דער עקידה, װי פּרעהס טאָכטער ציט אַרױס משהן פון טײך און װי די שבטים פאַרקױפן זײער ברודער יוסף צו די ישמאלים קײן מצרים, איז תּמיד געװען געפּאַקט. אױבן-אָן איז געזעסן שילם בעקער אין פּאַפירענעם שקאָרמיץ אױפן קאָפּ און אין די בלױזע אונטערהױזן און ער האָט פלינק טאַשירט די קאָרטן. ער האָט כסדר געװאָרפן מיט פּאַפּירענע באַנקנאָטן, קערבלעך, דרײערלעך און פינפערלעך, װאָס זענען פאַרמעליקט געװאָרן אין זײנע הענט. די טעכטער זײנע, פלײשיקע מױדן, האָבן דערלאַנגט צום טיש צוצובײסן, געבראָטענע גענדזלעך, פּופּיקלעך, דאַרע גריװן, פּלעצלעך, װײכן שטרודל און פלעשער ביר. אַ רױך פון פּאַפּיראָסן, אַ קלינגערײ פון געלט, חסידישע זמרלעך, קאָרטן-חכמות, צװײדײטיקע װיצן, געשרײען, קריגערײען, איבערבעטענישן האָבן זיך געמישט געדיכט אין אײן קנױל פאַרן פענצטער איז געזעסן אַ ייִנגל אױף דער װאַך, צו װאָרענען באַצײטנס, װען אַ טאַטע פון אַ זון אַ שפּילער װעט זיך װײזן.

די צװײ דינסט-מײדלעך, די שיקסעס, האָבן שױן שטענדיק געװוּסט, װי אַזױ אַראָפּצופירן בסוד אימעצן פון די בחורים, װאָס װילן עס, אין קלײנעם שטיבעלע אין קעלער, צװישן די זעק מעל, װוּ עס איז דומפּיק און פינצטער סײ בײטאָג, סײ בײנאַכט.

און ר' נאָסקעס תּלמידים זענען דאָ אָפטע געסט געװען, מער אָפּגעזעסן בײ דעם בעקער װי בײ דעם מלמד זײערן. ר' חײם אַלטערס זין, די טעמפּע פלײשיקע בחורים מיט די יצר-הרע-פּרישטשעס אױף די דיקע באַקן, װאָס לאָזן שױן אַרױס די ערשטע הערעלעך, האָבן גוט געלערנט זיך בײם שילם „סראָקער" װי אַזױ צו מאַכן אַ „קראַץ" בײם טאַטן אין שופלעדל. זײ האָבן דעם בעקערס לערע אַ סך פלינקער אױפגעכאַפּט אײדער דעם מלמדס. זײהאָבן האָבן אַ סך געלט, װאָס ליגט בײ דעם טאַטן זײערן אומגעצײלט, אָן חשבון, געבראַכט צום בעקער און איבערגעלאָזט עס אין זײנע שטענדיק פאַרמעליקטע הענט. אױך אין פינצטערן קעלער-שטיבל זענען זײ אָפט געגאַנגען. זײ האָבן גאָר קײן מזל נישט געהאַט אין קאָרטן, אַלץ פאַרשפּילט. פּונקט אַזױ האט שמחה מאיר געװוּנען. ער האָט גלײך אױפגעכאַפּט יטילם בעקערס שטיקלעך בײם שפּילן און אים גענומען אין די הענט אַרײן, נישט געלאָזט זיך פון אים, איבערגעקליגלט אים. שילם „סראָקער" האָט דעם פיפיקן פאַרשױן אָפּגעשאַצט און געשפּילט מיט אים אָרנטלעך, װי מיט אַן אײגענעם גוטן ברודער. נאָר אין אַ קורצער צײט האָט שמחה מאיר שײנע עטלעכע הונדערט רובל אָנגעװאינען און זײ אַװעקגעגעבן אױף פּראָצענט טאַקע צו זײנע אײגענע צוקונפטיקע שװאָגערס, כדי זײ זאָלן נאָכאַמאָל בײ אים פאַרשפּילן.

און ר' נאָסקע איז געזעסן בײ די גמרות און אַפילו נישט געמערקט, װער עס איז דאָ בײם לערנען און װער עס פעלט. דער עולם איז מער אָפּגעזעסן בײ שילם בעקער װי בײ דער גמרא. בלױז דאָנערשטיק, אין לעצטן

די ברידער אַשכנזי

89

טאָג פון דער װאָך לערנען, װען מען האָט געדאַרפט זיך אױסלערנען דעם שיעור, טאָמער װעלן טאַטעס שבת בײטאָג פאַרהערן, האָבן די ייִנגלעך גענומען לערנען און צולײגן קאָפּ. שמחה מאיר האָט װי אַלעמאָל געװאָלט פירן די גרענדע, זײן דער עילױ צװישן די חברים, און ער האָט געשריגן, כדי ר' נאָסקען איבערצושרײען און פאַרטומלען. נאָר ר' נאָסקע האָט אים איבערגעריסן.

— זאָג דו, ניסן, דעם שיעור, — האָט ער געזאָגט צו זײן ייִנגל ,— און גיב זײ צו פאַרשטײן.

ניסן, אַ בר-מצוה-ייִנגל, פּונקט אַזאַ ברױן-הױטיקער, בײניקער און שװאַרץ-אױגיקער װי דער טאַטע זײנער, װאָס פעלט אים נאָר צו אַ באָרד, ער זאָל זײן אינגאַנצן ענלעך אױף דעם מורה הוראה, האָט אױפגעמישט די גמרא און קלאָר און הױך איבערגעזאָגט דעם שיעור פאַר אַלע ייִנגלעך.

שמחה מאיר האָט פאַר כעס געשטױסן ניסנען אונטערן טיש מיט די פיס. קײן זאַך האָט אים נישט אַרײנגעבראַכט אין אַזאַ כעס, װי אַז מען האָט זיך אַרױסגעװיזן העכער פאַר אים.

קאַפּיטל עלף

פּונקט װי די תּלמידים האָבן גענאַרט ר' נאָסקען, אַזױ האָט אים גענאַרט זײן אײגענער זון, דאָס בר-מצוה-ייִנגל ניסן. נאָר ר' נאָסקע האָט נישט געװוּסט דערפון.

ער האָט נישט ליב געהאַט דעם פאָטער, ניסן, ער האָט אים פאראַכט, געטראָגן אַ שנאה אױף אים. ער האָט אים נישט געקאָנט מוחל זײן, װאָס ער לאָזט שטענדיק די שטוב אין דחקות, װאָס די מוטער זײנע גײט שטענדיק אַרום אַ פאַרװײנטע מיט אַ נאַס טיכל אַרום קאָפּ, װאָס די שװעסטערלעך זײנע װײנען זיך אױס די אױגן איבער אַ קלײדל, אַ פּאָר שיך. און ער האָט אים אױך נישט געקאנט מוחל זײן זײן אײגן ייִנגליש לעבן, װאָס װײסט גאָרנישט פון קײן פרײד. נאָר שטענדיק פון תּורה, מוסר או'ן מרה-שחורה.

פון קינדװײז אָן, װי נאָר ניסן איז צום שכל געקומען, און געקומען צום שכל איז ער פרי, װען אַנדערע ייִנגלעך שפּילן זיך נאָך אין יאָגעלעך, איז געפאַלן אױף אים דער שװערער יאָך פון שטוב. פון קינדװײז אָן האָט ער געהערט דער מוטערס קרעכצן און אירע שטעכװערטלעך אױפן פאָטער. אַן אײדעלע, אַ בלאַסע, אַן אױסגעצערטלטע נגידישע טאָכטער, האָט זי זיך בשום אופן נישט געקאָנט צוגעװױנען צו אָרעמקײט בײ איר מאַן דעם בטלן. זי האָט נישט געקאנט פאַרטראָגן די קיך, די טעפּ, די אָרעמע שכנות מיט זײערע פּראָסטע רײד, דעם גאַצן ביטערן גורל, װאָס פּראָסטע אָרעמע װײבער טראָגן אַזױ געדולדיק אױף זײערע רוקנס. זי האָט געהאַט טענות

90

די ברידער אַשכנזי

שטענדיק צום פאָטער אירן, װאָס צוליב זײן יאָגן זיך נאָך אַ גוטן אײדעם, האָט ער אַן אײגענע טאָכטער אומגליקלעך געמאַכט אױפן גאַנצן לעבן , נאָך מער האָט זי געהאַט טענות צו איר מאַן, דעם שלים-מזל, װאָס טױג נישט צו' קײן שום זאַך, װאָס אַנטלױפט פון מענטשן, פון געלט. זי האָט אים נישט אױפגעהערט באַרעדן פאַר די אײגענע קינדער, אױסלאַכן אים, מאַכן אים צו געלעכטער. איבערהױפּט האָט זי אים פאַרמיאוסט אין די אױגן פון איר אײגענעם זון ניסן.

— נאַ, אָט גײט ער, דער טאַטע דײנער, — האָט זי געװיזן מיט אַ שפּיציקן שפּאָטישן פינגער אױף דעם מאַן אירן. — אָט גײט ער, דער שליםמזל, קוק אים נאָר אָן, װי ער גײט אױף די גלײכע װענט...

פון קינדװײז אָן האָט ער זיך צוגעהערט צו די טענות פון די אָרעמע קרעמער און מאַרק-זיצערינס, װאָס קומען מאָנען פאַר עסנװאַרג און שװערן בײ נאמנות, אַז זײ װעלן מער נישט באָרגן. בײ יעדער מאָל מאַכן שבת, צאָלן דירה-געלט, נעמען פאַר אַ קינד אױף אַ קלײדל, איז געקומען צו געװײנען, טענות. אָבער דער פאָטער האָט דערפון נישט געװוּסט, נישט געװאָלט װיסן. ער איז געזעסן בײ זיך אין שטיבל, פאַרשלאָסן די טיר אױף אַ דין קײטעלע און געלערנט אָדער געשריבן חידושים אױף דער תּורה מיט זײער קלײנטשינקע אותיעלעד.

דער גאַנצער עול פון דער שטוב איז געפאַלן אױף דעם קלײנעם ניסן, אױף דעם אײנציקן מאַגסביל אין שטוב. פון דער פריסטער קינדהײט אָן האָט ער געטראָגן דעם יאָך אױף זײנע שמאָלע אַקסלען. ער האָט געמוזט גײן צו די רײכע נאָר שלעכטע פעטערס בעטן אַלעמאָל אױפסנײ געלט. ער האָט געמוזט באַזאָרגן װינטער די שטוב מיט האָלץ, רופן אַ באַלמעלאָכע, װען עס װערט עפּעס קאַליע, אַרײנשלאָגן אַ טשװאָק אין אַ װאַנט, צוקלאַפּן אַ ברעטל, װאָס פאַלט אַראָפּ, אָפּרוקן אַן אַלמער פון װאַנט, טאָן יעדע מאַנסבילישע אַרבעט, װאָס איז דאָ אַזױפיל צו מאַכן אין אָר'עמע שטובן. דער פאָטער האָט מיט אים געלערנט, אָבער זײן לערנען איז געװען פול מיט אומעט, מרה-שחורה. קײנמאָל פלעגט קײן מענטש אין שטוב נישט אַרײנקומען, אױסער די אָפּגעריסענע װײבער מיט די שאלות. קײנמאָל האָט מען קײן לאַך נישט געהערט, קײנמאָל איז קײן פרײד פּישט געװען אין שטוב. דער פאָטער האָט תּמיד נאָר גערעדט פון דער תּורה, פון דער נאַרישקײט פון דער װעלט, פון דעם הבל-הבלים פון מענטשלעכן לעבן און פאַרגעניגנס. יעדער זיפץ זײנער האָט אַ שטיק האַרץ אױסגעריסן.

— האָב מורא פאַר גאָט, — האָט ער אָפט אינמיטן לערנען אים דערמאָנט, — הערסט ניסן ?

נאָך אומעטיקער װי אין די װאָכן-טעג זענען געװען די שבתים און יום-טובים. אָן אַ שיעור תּפילות האָט ר' נאָסקע געהאַט צו זאָגן אין די שבתים און יום-טובים, אָן אַ שיעור ספרים צו לערנען. ער האָט מעביר געװען די סדרה שעהן לאַנג, געזאָגט זוהר, געדאַװנט אין אַלטע גראָבע

די בדידער אַשכנזי

91

סידורים, אין װעלכע די תּפילות זענען לענגער װי אין די געװײנלעכע סידורים. אַלײן, בלײז מיט ניסנען, האָט ער זיך אַרומגעדרײט איבערן ביתהמדרש, מיטן טלית איבערגעדעקט איבערן קאָפּ, און געזאָגט, געלערנט מיט אַן אײנעסנדיקן טרױעריקן ניגון. דעם ייִנגל איז פאַרגאַנגען דאָס האַרץ, אומעטיק געװאָרן פון דער בית-המדרשדיקער לײדיקײט, פּוסטקײט און אומעט, נאָר עס האָט גאָר קײן סוף נישט גענומען צום פאָטערס זאָגן און ברומען. ער פלעגט פאַרטיק װערן מיטן דאַװענען ערשט אין מיטן טאָג שײן, װען די ייִדן האָבן שױן לאַנג געהאַט אָפּגעגעסן און געשלאָפן שױן נאָכמיטאָג.

די מוטער מיט די מײדלעך אין שטוב האָבן זיך קײנמאָל נישט געקאָנט דערװאַרטן אױף די מאַנסבילן און אַלײן אָפּגעגעסן, אָן הערן קידט. דאָס עסן איז געװען פאַרשטאַנען, קאַלט. בײם טיש איז געװען אומעטיק. דאָס שפּעטע עסן בלױז מיטן פאָטער האָט קײן טעם נישט געהאַט, ס'איז געבליבן שטעקן אין האַלדז. פּונקט אַזױ אומעטיק און פול מיט טרױער זענען געװען די זמירות, װאָס דער פאָטער האָט נישט געזונגען נאָר געברומט. און װי נאָר ער האָט אָפּגעגעסן, לאַנג געבענטשט דערנאָך, האָט ער שױן װידער גענומען אַ ספר אין דער האַנט און געלײגט זיך בײטאָג, כדי צו דרימלען אין שבת, װי דער דין איז.

— ניסן, — האָט ער געזאָגט, — נעם אַ ספר אין האַנט, לײג זיך צו, שבת דאַרף אַ ייִד שלאָפן.

און ער האָט פײנט געהאַט דעם פאָטער זײנעם, ניסן. געהאַסט אים פאַר דער מוטער, פאַר די שװעסטערלעך, פאַר דעם אומעט. פאַר די שטענדיקע געװײנען און קרעכצן. פאַר די פאַרשטערטע יום-טובים, פאַר זײן גאַנץ ייִנגליש אָרעם לעבן. צוזאַמען מיטן פאָטער האָט ער פײנט געהאַט די ספרים זײנע, װאָס רעדן שטענדיק פון פּײן, װאָס זענען פול מיט מוסר און מרה-שחורה ; די תּורה זײנע, װאָס איז שװער, פאַרדרײט, גאָרנישט אַרױסצוקריכן פון איר ; די תּפילות, װאָס זענען דאָ אַזױפיל, אַז עס איז גאָר קײנמאָל פון זײן נישט פרײ צו װערן ; דאָס ייִדישקײט דאָס גאַנצע, װאָס דריקט, באַשװערט מיט מצװת און מעשים טובים און לאָזט גאָר קײן מנוחה נישט ; און מער פון אַלעם האָט ער געהאַסט זײן גאָט, דעם פאָטערס גאָט, דעם גרױזאַמען, דעם אומברחמנותדיקן, דעם נוקם-ונוטרדיקן, װאָס פאַרלאַנגט פון מענטשן רק ער זאָל אים דינען, דאַװענען צו אים, פאַסטן, פּײניקן זיך, מורא האָבן, לערנען זײן תּורה, גאָרנישט זיך אַלײן אין זינען האָבן, גאָר קײן װילן נישט האָבן, נאָר אַלץ פאַר אים ; װיפיל מען זאָל זיך נישט מוסר-נפש זײן 'פאַר אים, איז אים אַלץ נאָך װײניק, איז ער אַלץ נישט באַפרידיקט און פאַר כעס שטראָפט ער, בראָט, ברענט און מאַטערט...

צוליב גאָט, האָט ניסן געװוּסט, װאָס פאַרלאַנגט אַזױפיל פאַר זיך, איז בײ זײ אין שטוב אָרעם און פינצטער, צוליב אים איז די מוטער קראַנק, גײען די שװעסטער אָן שיך, גײט ער אַלײן, ניסן, שטענדיק אין אײן פאַר-

92

די ברידער אַשכוזי

לאַטעט קאַפּאָטקעלע, תּמיד אין אױסגעדרײטע שטיװעלעך ; צוליב אים איז אין שטוב נישטאָ קײן פרײד, קײן פרײע מינוט, נאָר שטענדיק זאָרג, מרהשחורה און זיפצן. און ער האָט פײנט געהאַט גאָט, געהאַסט אים פיל מער װי דעם פאָטער. פאַר כעס האָט ער אים איבערגעהיפּט אין דאַװענען, געריסן פאַפיר אום שבת, געקוקט אױפן צלם פון דער קירכע, געגעסן מילכיקס, נישט װאַרטנדיק קײן זעקס שעה נאָך פלישיקס, נישט געפאַסט קײן תּעניתים און געלײענט אַפּיקורסישע ביכלעך בײ פײװעלע דעם שמאַטע-הענדלער אין שטוב.

פײװעלע דער שמאַטע-הענדלער האָט געװױנט אין עק שטאָט שױן האַרט בײ די פעלדער. אױף דעם גרױסן הױף זײנעם זענען גריבער געװען אױסגעגראָבן, אין װעלכע מײדלעך זענען געזעסן און סאָרטירט און געקראַצט מיט אײזערנע קעם ריזיקע פּעק שמאַטעס, װאָס מען האָט דאָרט כסדר געבראַכט צו פירן. אָט די שמאַטעס, גערײניקט און געװאַשן, האָט פײװעלע דער שמאַטע-הענדלער פאַרקױפט צוריק אין ביליקע פאַבריקן, װאָס האָבן דערפון שלעכטן גאַרן געמאַכט. אָבער פּונקט װי פײװעלעס הענט זענען געװען אײנגעטונקט אין שמאַטעס, אַזױ איז זײן קאָפּ תּמיד געװען אײנגע-טונקט אין אפּיקורסות און אין אױפקלערונג. אַ קלײן-געװיקסיקער, אַ שנעלער, מיט אַ פאַרפעטסט קאַפּעליושל אױף די געקרײזלטע און פאַרשטױבטע האָר, מיט גלאַנציקע אױגן, װאָס קוקן אַרױס פון פרײלעך-צעקנײטשטן שטױביקן פּנים, מיט שטיקלעך צױטן און פעדעם אין געקרײזלטן בערדל, אַ פאַרנומענער מיט די שמאַטעס, אַרבעטאָרינס, באַלעגאָלעס, סוחרים, האָט ער שטענדיק געפונען צײט גענוג, אױף לױפן מײלן װײט, װען נאָר עס איז אָנגעקומען אַ נײ אַפּיקורסיש ספר.

אין דער גרױסער דירה זײנער, װאָס איז פול מיט טעכטער, אָנגעװאָרפן מיט פּאַפּירן, װעקסעלעך, בעטגעװאַנט, זענען בײ אַלע אָפּגעשײלטע װענט געשטאַנען פולע אַלמערס מיט ביכער און ספרים, װאָס ער איז גאָרנישט מיד געװאָרן קױפן, אױסגעבנדיק אַ פאַרמעגן אױף זײ. זײ האָבן זיך געװאַלגערט, די ביכער, איבער אַלע טישן, שאַפעס, אַלמערס, פּאָליצעס. סײ דאָס װײב זײנס, די פרומע ייִדענע, סײ די טעכטער זײנע, די צעװאקסענע מױדן, האָבן די ביכער געװאָרפן, געשלײדערט, פאַרברענט, נישט געװאָלט זײ לײדן, פּונקט װי זײ האָבן נישט געקאנט לײדן פײװלען אַלײן, װאָס לײגט אין די ביכער אַרײן דעם טאַטן און די מאַמען און האָט זײ מער ליב װי די שטוב, װי װײב און קינדער.

אָבער װאָס מער זײ האָבן די ביכער אַרױסגעשלײדערט, אַלץ מער האָט זײ פײװל געקױפט. אין מיטן די בעסטע געשעפטן, האָט ער געלאָזט שטײן זײנע מענטשן און געלאָזן זיך לױפן אַ צעיאַכמעטער, אַ פאַרשטױבטער, מיט די צױטן אין בערדל, װי נאָר אַ פּאַקנטרעגער האָט אים צוּװיסנגעגעבן, אַז ער האָט עפּעס אַן אַנטיקל, אַ נײ השכלה-ספר. די אױגן האָבן בײ אים געלױכטן פון דעם פאַרשטױבטן פּנים אַרױס, װען ער האָט מיט די הענט,

די ברידער אַשכנזי

שװאַרצע פון די שמאַטעס, געגלעט די בלעטלעך פון די אַפּיקורסישע ספרים. פּונקט אַזױ האָט ער שטענדיק געפונען צײט, געקאָנט לױפן אין עק שטאָט, כדי איבערצורעדן אַ חסידישן בחור, אַרױסצוציען אים פון בית-המדרש און אײנפלאנצן אין אים זײן אײגענע אפּיקורסות און השכלה.

אין די אָװנטן, אין די שבתים און יום-טובים, אין די חגאות, און אַפילו אין מיטן דער װאָך זענען שטענדיק בײ אים געזעסן חסידישע בחורים און בגנבה געלײענט די טריפהנע ביכער. פון שטיבל צו שטיבל, פון ביתהמדרש צו בית-המדרש פלעגט ער גײן, אַרײנקריגן בחורים, צורעדן זײ, אױפגעקלערט זײ, געשיט מיט תּורה און װיסן, װאָס זענען צוזאַמען געלעגן אין זײן צעקריעלטן קאָפּ, הינטער דעם פאַרשמאָלצעװעטן האַרטן קאַפּעליוש. ער האָט די בחורים געגעבן געלט, געגעבן זײ צו עסן טעג בײ זיך אין שטוב, געלאָזט זײ איבערנעכטיקן, דאָ העמד פון זיך אַװעקגעגעבן, אַבי ער זאָל זײ אױפהעצן קעגן גאָט, מאַכן זײ פאַר אַפּיקורסים.

ער האָט נישט געקענט רואיק אײנשטײן אױפן הױף בײ די שמאַטעס און אַלע װײלע אַרײנגעלאָפן און געכאַפּט אַ בליק צו די בחורים זײנע, װאָס זיצן פאַרטיפט איבער די אַפּיקורסישע און אױפקלערנדיקע ביכער.

— לײענסט ? לערנסט ? — האָט ער איבערגעפרעגט מיט הנאה — גוט, װױל...

פון גרױס תּענוג, האָט ער גערופן דאָס װײב, די טעכטער, זײ זאָלן דעם בחור געבן אַ גלאָז טײ, עפּעס צוצובײסן. סײ דאָס װײב זײנס, סײ די טעכטער האָבן זיך נישט געאײלט צו פאָלגן פײװלס באַפעלן, איז ער אַלײן אַרײן אין קיך, געברענגט טײ צו טראָגן, ברױט מיט שמאַלץ און דערלאַנגט די בחורים זײנע מיט אַזאַ שמחה, װי פרומע װײבער באַדינען אַ פרומען בחור אַ טאָג-עסער, װאָס לערנט תּורה.

אַ סך מאָל פלעגט ער גאָר אַלײן זיך אַװעקזעצן מיט אַלע זײנע בחורים בײם טיש און געלערנט מיט זײ די שװערע ספרים, אױפגעקלערט זײ פילאָזאָפישע װערק, שיטות, מיט לײכטנדיקע אױגן, מיט אַ גמרא-ניגון, קראַצנדיק אין פאַרטיפטקײט דאָס בערדל, װאָס איז תּמיד פול מיט צױטן, האָט ער געזאָגט פאַר די בחורים אפּיקורסות מיט אַזאַ ברען און פײער, װי אַ מגיד אַ דרשה, אין די שבתים זענען די שטובן זײנע געװען פול מיט בחורים. אין די זײדענע קאַפּאָטעס, אין די סאַמעטענע היטלען און יאַרמולקעס, זענען זײ געזעסן בײ זײן גרױסן טיש, געגעסן טשאָלנט, געטרונקען שבתדיקע טײ, װאָרעם נישט דאָס װײב פײװלס, נישט די טעכטער האָבן געװאָלט קאָכן אום שבת. אױבן-אָן איז געזעסן פײװעלע אין דעם פאַרשמאָלצעװעטן סורדוט, געגלעט זיך דאָס בערדל, געבליצט מיט די אױגן פון פאַרקנײטשטן פּנים אַרױס און געלערנט, געזאָגט מאמרים, געלערנט פילאָזאָפיע אין מאַטעמאַטיק, געשיכטע און אַסטראָנאָמיע, געאָגראַפיע און ביבל-קריטיק.

ער האָט אױסגעטײטשט שװערע שטעלן אין תּנ"ך, קלאָר געמאַכט די גמרא, אָפּגעלאַכט פון רעליגיע, צוגערעדט צו בילדונג, השכלה און אַרבעט.

94

די ברידער אַשכנזי

— נאָר בילדונג, שכל און אַרבעט, קינדער — האָט ער אַלעמאָל אױפסנײ דערמאָנט.

טאָמער האָט ער אַרײנגעקריגן אַ נײען מענטשן, איז ער געװען גליקלעך, אַלע קרײזעלעך פון זײן בערדל האָבן געקװאָלן פון נחת. פאַררוקנדיק די פאָרהענגלעד, פאַרשפּאַרנדיק די טירן פאַר דעם אײגענעם װײב, פאַר װעלכער ער האָט מורא געהאַט, האָט ער נאָכן שבתדיקן טשאָלנט פאַררױכערט אַ ציגאַר און אַלעמען אײנגעטײלט פּאַפּיראָסן.

נישט אַלע האָבן גלײך געװאָלט רױכערן אין שבת. טײל האָבן זיך נאָך געקװענקלט. אָבער אַנדערע האָבן פאַררױכערט, געלאָזט צו-להכעיסדיקע קנױלעכלעך רױך דורך דער נאָז גלײך אױף די שבתדיקע לײכטער אַרױף. בײ פײװעלען האָבן אַלע קנײטשן פון זײן האָריק פּנים געקװאָלן פון נחת, קוקנדיק אױף די רױכערער. מיט זײ איז ער שױן געװען זיכער, אַז ער האָט זײ געראַטעװעט, אַז זײ געהערן צו אים.

צװישן די אַלע בחורים איז אױך ניסן דעם מורה הוראהס אָפּגעזעסן זײנע טעג בײ פײװלען דעם שמאַטע-הענדלער און געשלונגען די ביכער זײנע אײנס נאָך דאָס אַנדערע.

מיט זײן געניט אױג פון אַ משכיל, האָט פײװעלע דערזען אין דעם באַלוטער דײנס ייִנגל אַן אומרואיקײט, אַז ער זוכט און נישטערט עפּעס, אַז ער רײסט זיך פון דער שטוב, און ער האָט אים אַרײנגעצױגן צו זיך. ער האָט קײן טעות נישט געהאַט. דער בר-מצוה-בחור האָט זיך מיט אַזא דורשטיקײט געװאָרפן אױף די ביכער בײ אים אין הױז, װי אַ הונגעריקער הונט װאַרפט זיך אױף אַ בײן. ער האָט געשלונגען די לשון-קודשדיקע השכלה-ספרים, און פײװעלע האָט אים געהאָלפן. ער האָט גלײך דערזען, אַז דער קלײנער האָט אַן אָפענעם קאָפּ, אַז אײדער מען זאָגט אים נאָך אַרױס אַ װאָרט, כאַפּט ער שױן צען. אין ער האָט אים געהאַלטן װי אַן אבן-טום, ער האָט אים געלערנט, אױפגעקלערט, שעהן מיט אים גערעדט און באַװוּנדערט אים.

— ניסן, — האָט ער געזאָגט, — כ'װער בטל פאַר דיר, הערסט !

זײן פאָטער האָט, װי שטענדיק, נישט געװוּסט, װאָס אַרום אים טוט זיך. אַ פאַרטראַכטער, אַן אױסגעטוענער פון דער װעלט, האָט ער נישט געזען, װי זײן זון איז פרעמד פון אים, װי ער פאַרשװינדט אױף גאַנצע שעהן, װי בײ דער גמרא נאַרט ער אים און לײענט אַפּיקורסות אין זײנע אױגן.

— ניסן, — האָט ער אים אָפט געמונטערט. — האָב מורא פאַרן אײבערשטן, הערסט ?

— כ'הער, — האָט ניסן געזאָגט מיט שפּאָט, איבערמישנדיק אַ בלעטל אין בוד.

דאָס נאַרן דעם פאָטער זײנעם, דאָס פאַרראַטן אים אין די אױגן האָט אים אַ געװאלדיקע הנאה פאַרשאַפט.

די ברידער אַשכנזי

ער האָט געלײענט בײטאָג און בײנאַכט. גאַנצע נעכט איז ער געלעגן װאַך אױף זײן שמאָלער שלאָפבאַנק און בײ די שטיקלעך ליכט, װאָס ער האָט פון בית-המדרש אַהײמגענומען, האָט ער געזוברעװעט די ביכער. ער האָט געלײענט אַלץ, געלערנט אָן אַ סיסטעם, אָן אַן אָרדענונג. אַלץ נאָר, װאָס ער האָט אָנגעטראָפן בײ פײװל דעם שמאַטע-הענדלער אין אַלע אַלמערס און פּאָליצעס. ער האָט געלערנט דײטש פון מענדלסאָנס „ביאור", װאָס איז מיט רש"י-אותיות געדרוקט, און ער האָט געאַרבעט בײם מורה נבוכים פון רמב"ם. ער האָט געשלונגען די מאמרים אין די „השחרס", װאָס זענען פון פיל לײענען געװען צעשיט װי די שמות, אין ער האָט געקװיקט זיך מיט די אױפקלערערישע מעשיות און שירים פון סמאָלענסקין, מאַפּו, אד"ם הכהן, גאָרדאָן און אַנדערע משכילים פון דער צײט. צוזאַמען מיט די מאמרים פון קראָכמאל, מיט די געשיכטעס פון כוזרי, פאַנטאַסטישע רײזע-באַשרײבונגען, לשון-קודשדיקע ספרים איבער אַסטראָנאָמיע און העכערע מאַטעמאַטיק, האָט ער באַצײטנס, נאָך רעכט נישט צעקײענדיק די דײטשע שפּראַך, געכאַפּט זיך צו די פילאָזאָפן, צו מענדעלסאָן און מײמאָן, צו שפּינאָזאַ, קאַנט און שאָפּענהױער.

אין זײן קאָפּ האָט געהערשט אַ תּוהו-ובוהו, װי אין פײװעלעס אַלמערס, װאָס זײן װײב און טעכטער האַלטן אין אײן צעװאַרפן.

בײ דעם אַלעמען האָט ער נאָך אױך געכאַפּט דעם טאַטנס שיעור יעדע װאָך און איבערגעזאָגט אים פאַר די תּלמידים, װאָס האָבן געהאַט די קעפּ בײ שילם בעקער אין די קאָרטן.

זײ האָבן זיך גלײך פײנט געקריגן, דעם טאַטנס תּלמידים, מיט ניסנען דעם מורה-הוראהס. זײ האָבן אים נישט פאַרגונען דעם גוטן קאָפּ זײנעם, דאָס, װאָס שטענדיק װײסט ער דעם שיעור, פּלאָנטערט נישט מיט דער צונג און טײטשט אױס גלאַטיק און פאַרשטענדלעך, װי ער װאָלט אין מױל אַרײנגעלײגט. איבערהױפּט האָט אים דאָס נישט געקאנט מוחל זײן שמחה מאיר. ער האָט אים צוגענומען די מערכה צװישן די ייִנגלעך, אױסגעכאַפּט אים דעם עילױשן קאָפּ. ניסן װידער האָט נישט געקאָנט זײ מוחל זײן די שײנע קאַפּאָטקעלעד, װאָס זײ האָבן געטראָגן, די נײע זײדענע היטיען, די זײדענע האלדז-טיכלעך, די גלאַטיקע שטיװעלעך און די גאָלדענע זײגערלעך, װאָס די יונגע חתנימלעך האָבן שײן געטראָגן און אַלעמאָל זיך מיט זײ געשפּילט.

צװישן אַלע איז ער געװען דער אײנציקער, װאָס האָט געטראָגן אַ צײגן סאַלאַטל, שטענדיק אױסגעושקסן און פאַרלאַטעט, אױסגעדרײטע שטיװל, אַ צעשיט זײדן היטל, דורך װעלכן דער טאָװל קוקט אַרױס. צװישן דעם נײקײט און נגידישקײט פון די ייִנגלעך אַרום האָט זײן אָרעמקײט נאָך מער אַרױסגעשריגן. מער נאָך דערפון האָט ער געליטן, װאָס זײ מאַכן חוזק פון דעם טאַטן זײנעם בײם טיש, נאַרן אים און מאַכן צום נאַר. בײ זײן גאַנצער שנאה צום פאָטער זײנעם, האָט ער נישט געקאנט פאַרטראָגן,

96

די ברידער אַשכנזי

װאָס פרעמדע מאַכן חוזק פון אים. דער פאָטער האָט נישט געזען אַלץ, און עס האָט אים געשטאָכן, בײם האַרצן פאַרקלעמט.

נאָך אַ צײט לערנען צוזאַמען, האָבן די תּלמידים אַפילו געפרוּװט דעם רבינס ייִנגל אַרײננעמען אין חברה. זײ האָבן מורא געהאַט, ער זאָל נישט דערצײלן דעם פאָטער פון זײערע קאָרטן, װאָס זײ שפּילן בײם טיש, פון זײערע װיזיטן בײ שילם בעקער און זײ האָבן אים מיטגענומען מיט זיך צו שילמען. אָבער ניסן האָט נישט געפילט קײן טעם אין די קאָרטן, נישט געקאָנט זיך אפילו דערױף און ער איז גלײך אַװעק פון דאָרט. אָנשטאָט לאָזן איבערציען זיך אױף זײער זײט, האָט ער גאָר געפּרוּװט זײ אַריבערצוציען אױף זײן זײט.

פונקט װי דער פאָטער זײנער איז געװען פאַרגלױבט אין די ספריט, גאָרנישט אַרױסגעקראָכן פון זײערע געדיכטע שורות, גאָרנישט אַראָפּגעגאַנגען אױף אַ האָר פון זײערע געדאַנקען און רײד, אַזױ האָט אױך ניסן געשטעקט אין זײנע אַפּיקורסישע ביכער, װאָס ער האָט עוסק געװען אין ז בײטאָג און בײנאַכט. אַלץ, װאָס זײ האָבן געשריבן, איז געװען פאַר אים הײליק, גאָרנישט צו ענדערן אױף קײן האָר אַראָפּצוגײן. און פּונקט װי זײן פאָטער האָט נישט יוצא געװען בלױז מיט זײן אײגענער ייִדישקײט, נאָר געװאָלט שטענדיק פאַרשפּרײטן די תּורה, גאָטס רײד צװישן אַלע, אַזױ האָט אױך ניסן, פײװעלע דעם שמאַטע-הענדלערס תּלמיד, געװאָלט פאַרשפּרײטן אומעטום די רײד פון זײן נײער תּורה, אַריבערצוציען אַלעמען צו פײװעלען און צו זײנע אַלמערס מיט ביכער.

שטילערהײט, בסוד סודות, האָט ער גענומען אײנטענהן מיט דעם טאטנס תּלמידים, אַרײנװאַרפן רײד פון ספקות, אַפּיקורסות. פײװעלע האָט געשײנט פון גליק, װען ניסן האָט אים דערצײלט פון די ייִנגלעך, און געשיקט מיט אים אַפּיקורסישע ספרים פאַר זײ.

די נגידישע בחורים האָבן אַרײנגעבליקט אין די פרעמדע ספרי און זײ גיך צוריקגעגעבן. זײ זענען געװען שװער, מען האָט געדאַרפט צולײגן קאָפּ צו זײ, און זײ האָבן נישט געהאַט קײן חשק דערצו. זײערע קעפּ זענען געלעגן בײ שילם בעקער. בלױז שמחה מאיר האָט אײן ביכל דורכגעקוקט און װעגן דעם זיך איבערגערעדט נישט מיט ניסנען, נאָױמיט מיט זײן פאָטער, דעם מורה-הוראה.

— רבי, — האָט ער פּלוצלונג אַ פרעג געטאָן ר' נאָסקען אין סאַמע מיטן מוסר, װען יענער האָט געזאָגט, — די תּורה איז געגעבן געװאָרן אױפן באַרג סיני פון רבונו של עולם ?

ר' נאָסקע איז געװאָרן בלאַס.

— װאָס איז דאָס פאַר אַ שאלה, שמחה מאיר ? — האָט ער געפרעגט מיט שרעק.

— װײל ניסן זאָגט, אַז משה רבינו אַלײן האָט זי אָנגעשריבן פון אײגענעם שכל, — האָט שמחה מאיר כלומרשט תּמעװאַטע געענטפערט.

די ברידער אַשכנזי —

97

ר' נאָסקע אַיז געבליבן זיצן אַ פאַרגליװערטער. אַלע האָבן געשװיגן בײם טיש. נאָך אַ היפּשער פאַרגליװערונג האָט דער מורה-הוראה צוריק" געקריגן דאָס לשון.

ניסן האָט געשװיגן, נישט געלײקנט.

דער פאָטער זײנער האָט זיך אָנגעהאַלטן בײ דער שטול, ער זאָל נישט פאַלן, װי די פיס זײנע האָבן שטאַרק חשק געהאַט.

— ירבעם בן נבט, — האָט ער געזאָגט, — טאָרסט נישט זײן מיט ייִדן אין אײן שטוב !

ניסן האָט זיך אױפגעהױבן פון אָרט, אַרױסגעגאַנגען פון שטוב און מער נישט צוריקגעקומען.

ער איז אַװעקגעגאַנגען צו אַ װעבער און אָנגעדונגען זיך אױף דער לער מיט עסן און שלאָפן. דער מיעטער האָט אים תּחילת נישט געװאָלט נעמען, װײל מיט אַ לערן-ייִנגל דאַרף קומען אַ פאָטער מאַכן אַ קאָנטראַקט און צוצאָלן פאַר דער לער. אָבער ניסן האָט צוגעזאָגט, אַז ער װעט מיט דעם מײסטערס כלה-מױדן לערנען עברי און אױסלערנען אונטערשרײבן זיך אױף די תּנאים ; אױך די ייִנגלעך זײנע װעט ער לערנען רעכענען און אָנשרײבן אַן אַדרעס, ארן דער מײסטער האָט אים צוגענומען אױף דרײ יאָר.

צו דער שטול האָט ער אים נישט צוגעלאָזט, װי אַלע לערן-ייִנגלעך. ער האָט אים בלױז געגעבן צו װיקלען בײנװל. די מײסטערין האָט אים געהײסן זיך נעמען אַ קלײן בענקעלע אױף דרײ פיסלעך און צוּװיגן איר דאָס קינד, װאָס האָט זיך געריסן אין װיגל פון היץ און נאַסקײט.

אין דער נידעריקער גרױסער שטוב, אָנגעשטעלט געדיכט מיט װעבשטולן, בעטן און שלאָפבענק, זענען עטלעכע געזעלן אין די בלױזע הױזן און אין די יאַרמולקעס געזעסן בײ די שטולן, גיך געװעבט, ציקלענדיק ױך בײ יעלות און גאָרגלענדיק זיך בײ חזנישע קדושהס. דער מײסטער, אַ ייִד מיט אַ פאַרפעדערטער יאַרמולקע און מיט אַן אױסגעשטעפּטן פאַרפעטסטן װאַטענעם שפּענצער, װאָס שטיקער װאַטע הענגען זיך אים נאָך פון ד עלענבױגנס און װאָס ער טראָגט אים סײ אין װינטער, סײ אין זומער, האָט אומעטום אַרײנגעשטעקט די רױטע אױגן, אַכטונג געגעבן, צי מ'פושערט נישט, צי מ'גנבעט נישט, און אונטערגעיאָגט די געזעלן יעדעם מאָל, װען אימעצער פון זײ האָט זיך אָפּגעשטעלט אָפּװישן דעם שװײס פון פּנים אָדער פאַרדרײען אַ פּאַפּיראָס.

— נישט לײדיק געגאַנגען, — האָט ער געמונטערט, — יעדע מינוט לײדיק גײן איז געגליכן צו גזילה.

בײ דער קיך איז געזעסן די באַלעבאָסטע, אַ ייִדענע מיט אַ שװאַרץ צעקודלט שײטל, װאָס דורך די שפּאַלטן זײנע קוקן אַרױס רױטע בינטלעך אײגענע האָר. אַ חברה שװאַרצע און רױטע מױדן, אײנע עלטער פון דער אַנדערער, זענען געזעסן אַרום איר אױף קלײנע בענקעלעך צופוסנס, און אַלע צוזאַמען האָבן זײ גיך געשאָבן קאַרטאָפל מיט די שפּיציקע מעסערס.

98

— די ברידעד אַשכנזי

אַ רױך פון פּרעגלדיק פעטס, אײל, אַ האַרבער ריח פון אָנגעברענטע ציבעלעס, צוזאַמען מיט אַ געדיכטער פּאַרע פון גרױסע אײזערנע טעפּ, האָט אַרומגענומען די שטוב. דאָס האָט מען געגרײט עסן פאַר די געזעלן.

— אַלטע, װאָס קאָכט מען הײנט ? — האָט גערופן אַ געזעלן פון פּלאָנטער פעדעם אַרױס, ענלעך צי אַ שפּין אין שפּינװעבס. — װידער גערײשטע קאַרטאָפלעס ?

— האַלט בעסער די אױגן בײ דער אַרבעט, שװאַרצער קאָטער, — האט אים אָפּגעענטפערט די באַלעבאָסטע פון דער פּאַרע אַרױס, — זאָל דיר דער קאָפּ נישט דאַרן צו די טעפּ...

דער „שװאַרצער קאָטער" האָט גענומען גיך װאַרפן מיט די פעדעם, נאָר צוזאַמען דערמיט האָט ער גאָר פּלוצלונג אָנגעהױבן לײענען די מגילד.

— ארורה זרש אשת המן, — האָט ער געדרײט מיט אַ פּורימדיקן ניגון.

די געזעלן, װאָס האָבן פאַרשטאַנען גלײך, װעמען דער פּסוק מײנט, האָבן אױסגעשאָסן מיט אַ געלעכטער און צוגעטופּעט מיט די פיס, װען מען האָט דערמאָנט זרשס נאָמען.

די באַלעבאָסטע האָט גיך געשאָבן מיטן שפּיץ מעסער און געװאָרפן האלב-נישט-דערשײלטע קאַרטאָפל מיט כעס אין שװארצן טאָפּ אַרײן, אַז װאַסער האָט אַלץ באַשפּרנצט.

— א מכה װעט עץ בײ מיר פרעסן קליסקעלעך מיט בעבלעך. — האָט זי געשריגן צו די יונגען, — קאַרטאָפל מיט אײל װעט עץ בײ מיר פרעסן יעדן טאָג, װעט עץ װיסן, װאָס זרש קאָן...

פאַר כעס האָט זי זיך צעבלוטיקט אַ פינגער און געװאָרן װילד. מיט אַ פאַרריקט שװארץ שײטל איבערן געלן קאָפּ, איז זי צו צו די פיל שלאָפכענק, װאָס שטײען בײ די װענט פאַר די בעסערע געזעלן צו שלאָפן, און זי האָט אַרױסגעװאָרפן פון זײ די ברודיקע נישט-איבערגעצױגענע קישנס.

— זאָל איך אַזױ דערלעבן צו פירן מײנע טעכטער צו דער חופּה, טאַטע געטרײער אין הימל, — האָט זי געגװאַלדעװעט, — צי איך װעל ענק געבן קישנס אונטערצולײגן צוקאָפּנס. צ'זענט נישט קראַנק צו כאָליען אױף דער הױלער ערד, נישט אױף מײנע פעדערן.

בײ דער טיר, מיט אײן פוס צוּװיגנדיק דאָס קינד, װאָס די באַלעבאָסטע האָט געהאַט אױף די עלטערע יאָרן, מיט די הענט פאַרפּלאָנטערט אין דיכײנװלס , איז געזעסן ניסן, ר' נאָסקע מורה-הוראהס, און געװיקלט. די נעזעלן האָבן פון אים געלאַכט, גערופן אים מיט צונעמען, געשיקט אים אין קרעמל נאָך אַ שטיקל הערינג, נאָך אַ זײטיק שטיקל ברױט, די באַלעכאָסטע האָט זיך אױף אים געװאָרפן, ס'קינד אין װיגל האָט זיך געריסן, נאָר ער איז ניט אָפּגעטראָטן פון זײנס. ער איז געזעסן דאָ יעדן טאָג זײנע שעהן, צוגעקוקט זיך צו דער אַרבעט, געגעסן מיט די אױגן די

די ברידער אַשכנזי

99

װעב-שטולן, דורכגענומען יעדן שטאַנג, יעדע שנור, כדי צו דערגײן דעם שכל דערפון, און דערבײ געטראַכט װעגן זײנע ביכער.

די מוטער איז געקומען צו אים און פאַרבראָכן מיט די הענט, זעענדיק אים אין װינקל-שטוב בײ דער אַרבעט.

— ניסן, — האָט זי געװײנט, — װאָס איך האָב דערלעבט צו זען... דו אַ באַלמעלאָכע... קום אַ הײם !

ער איז ניט געגאַנגען. ער האָט געאַרבעט אין דער װעבערײ, געלערנט מיטן מײסטערס קינדער און װען נאָר ער האָט געהאַט צײט, האָט ער זיך אַרײנגעכאַפּט צו פײװעלען און צוגעפאַלן צו די נײע ביכער און ספריט, װאָס ער האָט אָנגעקױפט. אין די נעכט, ליגנדיק אין װינקל-שטוב אױפן שמוציקן שטרױ-זאַק, איבערגעדעקט מיט די אױסגעאַרבעטע סחורות, האָט ער בײ אַ טריפנדיק ליכטל געלערנט, שטודירט און געגרײט זיך צו אַ תּכלית.

אױפן באַלוט אין אַלע בתי-מדרשים, שטיבלעך, האָט מען גערעדט װעגן אים, געװאָרנט ייִנגלעך פאַר זײן סוף.

— אָט אַזױ איז דער סוף פון די, װאָס גײען נישט אין גאָטס װעגן... נישט די װעלט און נישט יענע װעלט...

„ניסן תּרבות-רעה", — האָט מען אים גערופן אין דער װעבערײ מיט אַ צונאָמען, װי יעדער באַלמעלאָכע האָט געמוזט האָבן.

בײ נאָסקע מורה-הוראה זענען געזעסן די נגידישע ייִנגלעך און געשפּילט אין קאָרטן אונטערן טיש בײם לערנען. מער װי שטענדיק איז ר' נאָסקע געזעסן אַ טרױעריקער. ער האָט געזען דאָס גרױסע גיהנום, װאָס פלאַקערט שױן גרײט פאַר אים, פאַר די זינד פון זײן זון, װאָס איז אַװעקגעגאַנגען פון גאָט.

— ייִנגלעך, זײט ייִדן, — האָט ער אַלעמאָל געמונטערט די תּלמידים, פּונקט װי פריער פלעגט ער דערמאָנען ניסנען, — האָט מורא פאַרן אױבערשטן, איר הערט ?

— מ'הערט, — האָט שמחה מאיר געזאָגט און פלינק אױסגעטאַשירט די קאָרטן.

ער איז צוריק געװען דער עילױ צװישן אַלע חברים.

קאַפּיטל צװעלף

נאָך עטלעכע חול-המועדס, פּסחדיקע און סוכותדיקע, אין װעלכע דער חתן איז פאַרבעטן געװאָרן צו דער כלע הױז, פאַר װאָס די כלה האָט געקריגן יעדעס מאָל אַ נײע מתנה פון חתנס צד, און נאָך פּונקט אַזױפיל פאַרבעטענישן פון דער כלה אין חתנס הױז, פאַר װאָס דער חתן האָט געקריגן מתנות פון כלהס צד, איז געפּראַװעט געװאָרן די חתונה פון די

100

די ברידער אַשכנזי

אַכצן-יאָריקע חתן-כלה, שמחה מאיר אַשכנזי און דינהלע אַלטער, מיט גרױס פּאַראַד.

מאַדמואַזעל אַנטואַנעט אַלײן, די האַלב-דײטשקע, האַלב-פראַנצױזקע, װאָס נײט מלבושים פאַר הונצעס טעכטער, האָט גענײט חתונה-קלײדער פאַר דער כלה דינהלע. ר' חײם אַלטער האָט אױפגעעפנט זײער ברײט זײנע שמאַלציקע שװאַרצע אױגן, װען זײן װײב פּריװע האָט אים געזאָגט, װיפל געלט אָט די מאַדמואַזעל אַנטואַנעט נעמט פאַר דעם אױסשטײער.

— װאָס טוט זיך מיט דיר, פּריװעשי, — האָט ער געזאָגט אַ דערשראָקענער, ציענדיק מיט די פלײשיקע הענט די קױל-שװאַרצע באָרד, — װי איז גאָר אַזױנס געהערט געװאָרן אין דער װעלט, אָנצוצאָלן אַזאַ פאַרמעגן עפּעס אַ שנײדערקע דאָרט ?

פריװע האָט גלײך אַרױפגעצױגן אַ מינע פון אַ באַלײדיקטער קעניגין אױף איר העל, פול פּנים.

— מאַדמואַזעל אַנטואַנעט איז נישט עפּעס קײן שנײדערקע, — האָט זי געזאָגט מיט כעס, — נאָר די בעסטע שנײדערקע פון לאָדזש, מ'דאַרף האָבן אַ זכיה, זי זאָל װעלן אָננעמען אַן אױסשטײער.

ר' חײם אַלטער איז אַזױ צעטומלט געװאָרן סײ פון דער גרױסער סומע, װאָס די שנײדערין נעמט, סײ פון זײן װײבס רײד װעגן דער זכיה, װאָס מען דאַרף האָבן צו איר אָנצוקומען, אַז ער האָט אַזש פאַרגעסן מורא צו האָבן פאַר זײן פּריװעשי, װי שטענדיק, און ער האָט זיך גענומען קעגנשטעלן.

— זי װעט דאַנקען, די שיקסע, אַז איך װעל איר געבן אַ דריטל, — האָט ער גען גט, — נישקשה, ס'איז דאָ נאָך שנײדערקעס אין לאָדזש, פעלט נישט די מציאה...

פּריװען האָבן דערױף גלײך גענומען פליסן טרערן פון בײדע בלױע אױגן איבער די קלאָרע באַקן.

— מאַמע קרױן, — האָט זי גענומען רופן איר שױן לאַנג פאַרשטאָרבענער מוטער, — כ'װעל עס נישט איבערטראָגן...

פאַר די עטלעכע יאָר פון די תּנאים אָן, האָט זי שױן געלעבט מיט דעם געדאַנק, אַז נאָר מאַדמואַזעל אַנטואַנעט װעט נײען דעם אױסשטײער פאר איר דינהלען. איר איז נישט אַזױ געגאַנגען אין דעם, אַז איר טאָכטערס קלײדער זאָלן זײן אַזױ גוט גענײט. זי האָט גאַנץ גוט געװוּסט, פּריװע, נאָך פון איר אײגענער חתונה, אַז די צענדליקער סאַמעטענע, זײדענע און אַטלאַעסנע קלײדער, די אַלע טײערע שפּיצן און טיולן, װאָס מען מאכט די כלות צו זײער חתונה, זעען זעלטן די ליכטיקע שײן, װערן פאַר-ישימלט שימלט אין די שאַפעס, גײען זיך אַרױס פון דער מאָדע. איר איז געגאַנגען אין אַמביציע, צו װײזן לאָדזש אַז מאַדמואַזעל אַנטואַנעט די מיוחסת, די גרױסהאַלטערקע, װאָס װיל מיט די רײכסטע דאַמען נישט רעדן, װאָס נײט פאַר הונצעס טעכטער אַלײן, אָט זי װעט דאס נײען דעם אױסשטײער פאַר דינהלען איר טאָכטער, און זאָל לאָדזש פּלאַצן !

די ברידער אַשכנזי

101

גענוג האָט זי געאַרבעט, געזוכט פּראָטעקציע, געפירט פּאָליטיק, ביז זי האָט זיך צו דער מאַדמואַזעל אַנטואַנעט דערשלאָגן. שטילערהײט, בסוד סודות, קײנער זאָל זיך, חלילה, נישט דערװיסן, האָט זי שױן פאַר אַ האַלבער שטאָט װײבער דערצײלט װעגן דעם. און זי איז געװען זײער אומגליקלעך, װען איר חײם האָט גענומען זיך דינגען איבערן פּרײז און אַװעקמאַכן גאָר ניט דער האַנט די מאַדמואַזעל אַנטואַנעט.

— מאַמע, — האָט זי גערופן איר מוטער פון יענער װעלט און געגאָסן מיט טרערן, — כ'װעל די בושה נישט איבערטראָגן, כ'װעל מײן אײנציקער טאָכטערס חופּה נישט דערלעבן...

ר' חײם אַלטער איז אַזױ גערירט געװאָרן פון זײן װײבס טרערן און רײד, אַז ער האָט אַלײן שיר נישט גענומען װײנען פון צרות.

— בײס דיר אָפּ די צונג, — האָט ער געזאָגט מיט אַ פײכטער שטים. — װײ איז מיר נישט געשען, װאָסערע װערטער דו רעדסט, פריװעשי, פאַר אונדזער טאָכטערס שמחה. זאָל עס נאָר פאַלן אױף אַלע װיסטע װעלדער, אױף אַלע פּוסטע פעלדער...

זי איז דאָס מאָל נישט ברוגז געװאָרן, װי איר טבע איז אַלעמאָל. זי איז אַזױ גליקלעך געװען פון איר מאַנס נאָכגעבן, אַז זי איז צוגעפאַלן צו אים און אים גענומען קושן אין בײדע אָנגעבלאָזענע באַװאקסענע באַקן אין קעגנװאַרט פון שמואל לײבוש דעם משרת.

— פּריװעשי, — האָט זיך ר' חײם גערױטלט, — פאַרן משרת...

— ס'מאַכט נישט, — האָט דער משרת געזאָגט אַ פאַרלױרענער, אַלײן נישט װיסנדיק, װאָס אַזױנס מיט זיך צו טאָן.

מיט דער אײגענער צעװאָרפנקײט און אױסברענגערישקײט האָט מען פאַר דעם כלה-מײדל אָנגעקױפט אַ סך זײדנס, אַטלאַס, שפּיצן, פוטערס, היטן, אַלערלײ זילבערן געשיר, צירונג, מעבל, װאָס מען האָט גאָר אַלײן נישט געװוּסט אױף װאָס און אױף װען זײ װעלן נוצן. ר' חײם האָט אָפּגעדונגען דעם גרעסטן חתונה-זאַל. אױך די בעסטע קלעזמער, בדחנים און סאַרװערס האָט ער גענומען. חתונה-קאַרטן זענען צעשיקט געװאָרן אין די. פילע הונדערטער. ער האָט געװאָלט, אַז לאָדזש זאָל רעדן פון אים, אַז אין גאַנץ פּױלן זאָל קלינגען מיט זײן טאָכטערס חתונה. און ער האָט אײנגעלאַדן אַלץ, װאָס לאָדזש פאַרמאָגט פון גבירים, שײנע-ייִדן און מיוחסים. אױך פון חתנס צד האָט מען ר' חײמען דערלאַנגט אַ צעטל פון אַ סך געסט אײנצולאַדן. אין דעם גרױסן חתונה-זאַל מיט די געגילדטע שפּיגלען, רױטפליושענע, גאָלד-באַפּוצטע שטולן און צעצװײגטע זשיראַנדאָלן, האָט זיך געשטופּט און געפלאָכטן צװישן זיך דער גאַנצער לאָדזשער מיש-מאַש : גרױסבערדיקע גבירים, חסידים אין גלאַנציק-זײדענע קאַפּאָטעס און אין גביריש-גלאַנציקע שטיװעלעך, און געגאָלטע פעט-גױדערדיקע פאַבריקאַנטן מיט שװאַרצע גלאַנציקע צילינדערס און מיט װײסע הענטשקעס אױף די הענט ; באַשטרײמלטע רבנים אין צעשיטע אַטלעסענע קאַפּאָטעס און האַרט-

102

די ברידער אַשכנןי

קאַפּעלושדיקע ליטװישע קאָמיסיאָנערן אין באַלעבאַטישע סורדוטן, שאַרפע חסידים אין גרױסע סאַמעטענע היטלען און מיט צעכראַסטעטע העמדער און טלית-קטנס און בלאָנד-האָריקע באַפראַקטע דײטשן, פאַבריקאַנטן מיט הױכע פאָטער-מערדערס און טיפע גאָרסן, צוזאַמען מיט עפּעס אַ פאַרבלאָנדזשעטן רוסישן פּאָליצײ-קאָמיסאַר מיט געקרײזלטע באַקן-בערד און מיט אַ פולער ברוסט מעדאַלן אױף דעם פײערלעכן מונדיר. פּונקט אַזאַ מיש-מאַש איז געװען צװישן די װײבער. עס האָבן זיך אַרומגעטראָגן פאַרשמײעטע פעטע מחותנתטעס אין שטאַרק-אָנגעקאַרבירטע שײטלען און אין פאַרביקע זײדענע קלײדער מיט שלעפּעס און בופן, באַהאַנגען אינגאַנצן מיט שװערע גאָלדענע קײטן, בריליאַנטענע רינגען און אױרינגען און אַלטע באָבעס מיט אַטלעסענע טשיפּיקעס און מיט פאַרצײטיקע אַלטע קלײדער פון די אײגענע חתונות נאָך ; אױסגעדעקאָלטירטע שװאַרץ-חנעװדיקע יונגע װײבלעך אין װײסע קלײדער לױט דער סאַמע לעצטער מאָדע און לאַנגאױסגעצױגענע דײטשקעס מיט בלאָנדע לאַנגע צעפּ און מיט אַ סך פאַרבן אין די װײס-הױטיקע באַקן. ייִדיש, פּױליש, דײטש, רוסיש, האָבן זיך געמישט צוזאַמען און צונױפגעגאָסן זיך אין אײן װײבערישן פּישטשערײ. מען האָט זיך געגעסן מיט די אױגן אײנס ס'אַנדערע, געבליצט מיט דבריליאַנטן, געפינקלט מיט גאָלד, געשימערט מיטן זײדנס, געפאָכעט מיט די פעכערס, געזאָגט זיך קעגנזײטיק קאָמפּלימענטן, אָפּגעשאַצט זיך, גע ירײצט רײצט זיך, געערגערט זיך, נקמה גענומען.

קאַרעטעס מיט װײסע פערד געשפּאַנט זענען אַרומגעפאָרן אין גאַלאָפּ איבער די שלעכט-געפלאַסטערטע און גריבערדיקע שמאָלע לאָדזשער גאַסן און געפירט כסדר װײס-געקלײדעטע נגידישע טעכטער צו דער יונגער כלה. װאָס איז געזעסן אױפן כלה-טראָן אַרומגערינגלט מיט רױזן און מײדלעך. דעם חתנס שװעסטער האָבן געפלאָכטן רױזן-קרענצלעך פאַר דער כלהס ברױנע האָר, װאָס האָבן צומאָרגנס געדאַרפט אָפּגעשניטן װערן. דער כלהס ברידער, בײדע אין נײע קאַפּאָטקעלעד, אין סאַמעטענע היטעלעך, זענען בסוד פון פאָטער געזעסן לעבן קוטשער אין צילינדער און מיטגעפאָרן נאָך די געסט פון שטוב צו שטוב. כאָטש זײ זענען שױן אַלײן געשטאַנען .אין שידוכים, האָבן זײ נישט געקאנט דורכלאָזן אַזאַ געלעגנהײט, נישט אַרומצופאָרן מיט אַ קאַרעטע און טאַקע זיצן לעבן קוטשער אַלײן. אַפילו די מורא פאַרן פאָטער האָט זײ נישט געקאנט אָפּהאַלטן פון אַזאַ זעלטענעם פאַרגעניגן. די פּאָליציאַנטן מיט די געבױגענע שװערדן האָבן געיאָגט, געטריבן און געשטױסן די הונדערטער אָרעמע מײדלעך, װײבלעך און ייִנגלעך, װאָס האָבן זיך געזאַמלט פאַר דעם חתונה-זאַל, באַװוּנדערט די אױסגעפּוצטע געסט, די מוזיק, און געריסן זיך צו דער טיר.

װי אױף מערסטנס ייִדישע חתונות, איז געקומען צו מחלוקות אין דער לעצטער מינוט. ר' חײם אַלטער האָט נישט געװאָלט אײנלײגן די צװײ טױזנט רובל צום נדן ערב דער חתונה, װי עס איז געװען אָפּגערעדט אין

די ברידער אַשכנזי

די תּנאים. גראָד איצט, װען ער איז געװען פאַרענגט אין געלט, װען די חתונה האָט אים אַ װעלט מיט געלט אָפּגעקאָסט, איז אים נישט געװען צו דער האַנט צוצולײגן די צװײ טױזנט רובל צו די פריערדיקע פינף טױזנט, י,ס זענען שױן געלעגן אין באַנק.

— מהותן, — האָט ער זיך געבעטן, — איך בין אײך מבטיח אױף נאמנות, אַז איך װעל זײ סילוקן באַלד נאָך דער חתונה, בלי-נדר.

— בײ נדן איז נישטאָ קײן נאמנות, — האָט ר' אברהם הערש געזאָגט, — אַז די צװײ טױזנט רובל װעלן נישט ליגן אױפן טיש, נעם איך דעם חתן און גײ מיט אים אַהײם פאַר דער חופּה.

ר' חײם אַלטער האָט גענומען דעם חתן אונטער דער האַנט און מ'ט ט אײנגעטענהט, ער זאָל איבעררעדן מיטן פאָטער.

— שמחהלע, — האָט ער אים געחנפהט, — ביזט דאָך אַ גאָלדענער מענטש, װעסט מיר טאָן אַ גרױסע טובה. כ'זאָל אַזױ דערלעבן נחת פון דיר, װי גלײך נאָך דער חתונה טראָג איך דיר אַרײן דאָס געלט בתשואות חן.

שמחה מאיר האָט צוגעזאָגט רעדן מיטן פאָטער, נאָר ער האָט אַפילו קײן װאָרט נישט גערעדט.

בײ זײנע אַכצן יאָר איז ער שױן געװען גענוג לאָדשער, ער זאָל װיסן, אַז שבועות, נאמנותן און צוזאָגענישן זענען אין לאָדזש קײן גראָשן נישט װערט, און אַז דאָס, װאָס מען קריגט נישט אושגעצאָלט צו אַ פּרוטה פאר דער חופּה, זעט מען נישט דערנאָך פאַר די אױגן.

— כ'האָב זיך דאָס האַרץ אָפּגערעדט מיטן טאַטעשי, — האָט ער אָפּגעזאָגט אַ ליגן דעם מחותן אין די אױגן, גאָרנישט זיך פאַררױטלענדיק, גאָר זיך נישט פאַרהיקענדיק, — ער איז אײנגעשפּאַרט, װאָס קאָן איך טאָן ? כיבוד-אב...

שמואל לײבוש דער משרת איז זיך גענוג אָנגעלאָפן, ביז ער האָט געבראַכט צו שלעפּן די צװײ טױזנט רובל אין אַלערלײ צעקנײטשטע פאַ - פירלעך.

אַז מען איז דערמיט פאַרטיק געװאָרן, האָבן זיך אָנגעהױבן נײע מחלוקתן. שױן נישט צוליב געלט, נאָר צוליב גאָט. ר' אברהם הערש אַשכנזי האָט גלײך גענומען קוקן קרום אױף די אַלע דײטשן און געגאָלטע בערד, װאָס זײן מחותן האָט אײנגעלאַדן. ער האָט אַראָפּגעבראַכט פון זײן צד, ר' אברהם הערש, דעם אַלעקסאַנדערער רבין אַלײן אײף דער חתונה פון זײן זון, און ער האָט זיך געשעמט מיט די געסט, די גאָלעבראָדניקעס.

מיטן רבין האָבן זיך אַרײנגעריסן אין זאַל הונדערטער חסידים, נישטגעבעטענע, אָרעמע, אין צעריסענע שטיװל, אין צעשיטענע אַטלאַסענע קאַפּאָטעס. מיט אַ טומל, אַ געשרײ, האָבן זײ זיך געװאָרפן צו די טישונ און אײדער די חשובע, אױסגעפראקעװעטע, צירלעך-מאַנירלעכע פאַבריקאַנטן און באַנקירן האָבן באַװיזן זיך אומצוקוקן, זענען זײ שױן געװען אַרײנגע-

104

די ברידער אַשכנזי

קװעטשט צװישן די חסידים, װאָס האָבן געגװאַלדעװעט און געזונגען גאָר ביז הײזעריק װערן.

ר' חײם אַלטער האָט זיך געריסן די האָר פון קאָפּ.

— מהותן, — האָט ער געװײנט, — איר קױלעט מיך אָן אַ מעסער. איר פארטרײבט מיר אַלע געסט, די שענסטע לאָדזשער באַלעבאַטים, די סמעטענע.

— כ'דאַרף נישט קײן גאָלעבראָדניקעס, — האָט ר' אברהם הערש געענטפערט מיט כעס, — זאָלן זײ גײן צו אַלדע שװאַרץ יאָר !

באַלד דערנאָך האָט זיך ר' אברהם הערש גענומען צו דער װײבע'רישער סאַלע. מען איז אים געקומען זאָגן, אַז דאָרט טאַנצן קאַװאַלערן מיט מײדלעך. ר' אברהם הערש האָט אַראָפּגענומען דאָס שטרײמל פון דער יאַרמולקע, ער איז אַרײן אין זאַל און גענומען טרײבן די טאַנצנדיקע.

— ארױס, חצופות און גױים, — האָט ער געמאַכט קולות, — דאָ איז נישט קײן דײטשע חתונה !

די מחותנתטעס האָבן געחלשט, די כלה האָט ספּאַזמירט, װײבער האָבן געקװיטשעט, מײדלעך האָבן געלאַכט. פּריװע, די מחותנתטע, האָט פאַרישטעלט די געסט מיט די אױסגעבריליאַנטעװעטע הענט, נאָר ר' אברהם הערש האָט ניט נאָכגעגעבן. אַ גרױסער, אַ צאָרנדיקער, מיט אַ צעלאָזענער באָרד, מיט אױגן, װאָס שפּריצן פײער, האָט ער געטריבן אַלעמען מיטן שטרײמל.

— דרך ארץ פאַר אַלעקסאַנדערער רבין ! — האָט ער געדונערט. — אָפּשײ פאַר אַן עדה ייִדן !

די צעיאַכמערטע ייִדן האָבן געלאָשן די לאָמפּן, געגאָסן שעפּערס װאַסער אױף די געװאקסענע דילן, כדי מען זאָל נישט קאָנען טאַנצן אױף זײ. די ייִדענעס אין די טשיפּקעס האָבן געפּאַטשט מיט די הענט :

— גוט אַזױ, רעכט אַזױ...

פאר שמחה האָבן די חסידים געגליטשט זיך אױף דער פּאָדלאָגע, זײהאָבן האָבן דעם אױסגעפּוצטן זאַל צעטראָגן.

בײ דער חופּה האָט זיך שמחה מאיר געשטעלט אױף די שפּיץ פינגער, כדי ער זאָל אױסזען העכער פאַר דער כלה. כאָטש ער האָט אָנגעזאָגט דעם שוסטער, ער זאָל אים מאַכן הױכע קנאַפל אין די שטיװל, איז ער נאָך אַלץ געװען נידעריק לעבן דער הױכגעװיקסיקער כלה זײנער. דאָס קלײנגעװיקסיקײט האָט אים שטאַרק געערגערט. מיט געװאַלט האָט ער זיך געריסן צו זײן הױך. יעקב בונם האָט עס געזען און ער האָט דך אַװעק - געשטעלט לעבן אים מיט אַ פאַרריסענעם קאָפּ, אין דער גאַנצער צעװאקסנקײט. פאַר כעס האָט שמחה מאיר דער ערשטער אָנגעטראָטן דער כלה זײנער אױפן אַטלאַסענעם שיכל, נאָך אײדער זי װעט עס טאָן, כדי ער זאָל זײן דער הערשער אין שטוב.

און אַז שפּעט בײנאַכט האָבן צװײ אַלטע ייִדן גענומען אים אונטער

די ברידער אַשכנזי

105

די הענט צום יחוד-שטיבל און אים אַנטפּלעקט די סודות פון אַ מאַן, האָט שמחה מאיר פאַרדעקט זיך אינגאַנצן ס'פּנים מיטן נאָז-טיכל. ער האָט געמוזט גוט פאַרשטעלן דאָס געלעכטער, װאָס האָט אים געשטיקט איבער דיצװײ צװײ נאַרישע ייִדן, װאָס לערנען אים אַזױ ערנסט.

צומאָרגנס זענען בײדע שװאָגערס זײנע, צוזאַמען מיט די איבעריקע חברים פון ר' גאָסקען און שילם בעקער, געקומען צעהיצטע, כדי צו הערן פון שמחה מאירן סודות פון דער נאַכט, אַזױ װי זײ האָבן זיך געהאַט אָפּגערעדט פאַר דער חתונה. אָבער שמחה מאיר האָט אַפילו מיט זײ נישט געװאָלט רעדן. װי אַלע שאַרפע חסידישע יונגעלײט, האָט ער שױן געקוקט אױף בחורים פון אױבן אַראָפּ, מיט ביטול.

— כ'רעד נישט מיט קײן ייִנגלעך, — האָט ער זײ אָפּגעשײגעצט, פאַררוקנדיק זיך דאָס שטרײמל אױף אַ זײט, מעשה קאָזאַק.

קאַפּיטל דרײצן

די אײנציקע אין דער גרױסער שמחה, װאָס איז געװען טרױעריק און אײנזאַם, איז געװען דינהלע, די כלה.

אַ פאַרחלומטע, אַ פאַרטאָענע אין די ביכלעך פון די דײטשע ראָמאַנטיקער, װוּ העלדן שפּרינגען אין די לײבן-גרובן, אַבי צו דערלאַנגען די אַראָפּגעלאָזענע הענטשקע דער געליבטער, װוּ אומגליקלעכע פאַרליבטע שיסן זיך, טוליענדיק װײסע רױזן צו דער ברוסט און קושנדיק דעם בלאָנדן לאָק פון זײערע האַרץ-דאַמען, האָט זי זיך געפילט זײער עלנט, פרעמד און פאַרבלאָנדזשעט צװישן די הונדערטער חסידים, מחותנים, מחותנתטעס, װײבער אין אָנגעפאָרענע געסט. אין דעם גאַנצן טומל און געפּילדער צוליב דער כלה און איר שמחה, האָט מען פאַרגעסן די כלה אַלײן. ייִדן האָבן געזונגען, געטאַנצט, געװוּנטשן דעם פאָטער גליק. װײבער האָבן געק שמײעט, געקושט זיך, פון דער הױט געשפּרונגען פאַר שמחה, געװוּנטשן זיך צו דערלעבן בײ אײגענע טעכטער אַזאַ גליק און מזל. דינהלע האָט עס נישט פאַרשטאַנען.

— אַזאַ שידוך ! — האָט מען זי מקנא געװען. — אַזאַ עילױשער קאָפּ, אַ גאון װאַקסט ער.

דינהלע האָט עס נישט געפילט, נישט געקאָנט זיך דערױף, נישט געזען דאָס גליק אירס אין דעם יונגנמאַנטשיקל מיט די פּלוטעװאַטע אױגן, מיט װעלכן זי האָט נאָך קײן דרײ װערטער נישט אױסגערעדט און נישט געהאַט פון װאָס צו רעדן. זי האָט זיך אױף זײן לומדות נישט אױסגעקענט, נישט געהאַט קײן ברעקל זין דערפאַר. װי יעדער ייִדישער טאָכטער, האָט מען זי קײן תּורה נישט געלערנט. בלױז עברי האָט זי אַ מלמדכע אױסגעלערנט קױם זאָגן. איר גאַנץ ייִדישקײט איז געװען דער מודה-אַני, װאָס

די ברידער אַשכנזי

זי האָט געדאַרפט זאָגן יעדן פרימאָרגן, דאָס קריאג-שמע-לײענען פאַרן שלאָך און אַ ברכה מאַכן פאַרן עסן. זי האָט די װערטער, די שלעכטע און געלערנטע און פרעמדע, נישט צעקײט. זײ זענען איר אױסגעקומען װילד אין קאָמיש. אַזױ, אַז יעדעס מאָל האָט זיך איר אױפסנײ געגלוסט לאַכן פון זײ, װען הדס די דינסט האָט אינדערפרי, אַרױפציענדיק איר די זעקלעך אױף די פיס, געזאָגט מיט איר דעם מודה-אַני. פּונקט אַזױ האָבן זיך די װערטעןנישט געקלעפט, װען הדס האָט פאַרן שלאָפן, אױסטוענדיק איר די קלײדעלעך, געדרעפּטשעט מיט איר די פרעמדע, פאַרשלאָפענע, גענעצדיקע רײד פון דעם קריאג-שמע-לײענען.

— „שיך און זאָקן", — האָט זי געזאָגט, אַנשטאָט הדסעס „שהחזרת".

נאָך מער האָט זיך איר געגלוסט לאַכן, װען די שלעפערדיקע הדס האָט געצױגן דעם האַלדז בײם אחד פון שמע-ישראל, פּונקט װי אַ הון בײט טרינקען װאַסער.

— א—ח—דדד ! — האָט דינהלע נאָכגעשפּעט און פאַרגאַנגען זיך אין לאַכן.

הדס האָט זיך געכאַפּט פאַרן קאָפּ.

— דינהלע, װעסט קריגן בײ דער נאַכט טױטע קניפּן פאַר לאַכן פון קריאג-שמע, מען טאָר נישט, ס'איז אַן עבירה.

זי האָט מורא געקריגן, אָבער לאַכן האָט זיך איר פאָרט געגלוסט.

פּונקט אַזױ קאָמיש און אומזיניק זענען געװען פאַר איר דעם פאָטערס תּורה, װאָס ער האָט זי געלערנט.

קײן זאַכן, װאָס זאָלן איר נוצן, האָט ער זי נישט געלערנט. נישט ער האָט איר געקאָנט אַרױסהעלפן בײ אַ קינדערישן חשבון, װאָס זי האָט געדאַרפט מאַכן פאַר דער לעקציע, נישט ער האָט איר געקאָנט אָנשרײבן יױ געהעריק אַ בריװעלע אין שולע, װען זי איז פאַרשלאָפן און מען האָט געדאַרפט שרײבן אַ ליגן, אַז זי פילט זיך נישט גוט. די גאַנצע לערע זײנע איז געװען, צו דערמאָנען כסדר און מאַכן ברכות, אין מונטערן צו ייִדישקײ און אין מאַכן שװער ס'געמיט.

— דינהלע, האָסט פאַרגעסן מאַכן אַ ברכה. דינהלע, מען טאָר זיך נישט קעמען די האָר אום שבת ! דינהלע, עס נישט קײן מילכיקע שאָקאָלאַד, ס'איז נאָך נישטאָ קײן זעקס שעה נאָכן פלישיקן עסן ! דינהלע, טרינק נישט אָן אַ שהכל !...

זי האָט אים ליב געהאַט, דעם טאַטן אירן. ער איז געװען זײער גוט צו איר, געברענגט איר מתּנות. אָבער ר'איז איר אױך געװען פרעמד, סײ מיט זײנע שטענדיקע „מ'טאָר נישטס", סײ מיט זײן ברײטן זינגען בײ די זמירות, צוזאַמען מיט די ברידער אירע, אַז דער גאַנצער הױף האָט געציטערט פון די קולות, סײ פון זײנע חסידישע סעודהלעך, װאָס ער האַלט אין אײן פּראַװען אין שטוב און די חסידים מיט זײערע געװאַלטן פאַרטױבן, אַזױ, אַז מען קאָן נישט אײנזיצן מיטן ביכל אין האַנט אַפילו אין לעצטן צימערל.

די ברידער אַשכנזי

107

מער װי דער פאָטער זענען איר געװען דערװידער די חסידים זײנע, װאָס זענען תּמיד פול געװען אין שטוב. אױך די מוטער, די אױסגעפּיעשטשע יטע , די אױסגעפּוצטע, האָט זײ נישט געקאָנט פאַרטראָגן. זײ האָבן איר מיט די בלאָטיקע שטיװל אַ תּל געמאַכט פון די געװעקסענע פּאָדלאָגער, אָנגעשפּיגן אױף דער ערד.

— די חסידאַרניע איז שױן אָנגעקומען, — האָט זי געזאָגט מיט חוזק.

אָבער זי איז שױן געװען געװױנט דערצו און עס איבערגעטראָגן מיט דערזעלבער רואיקײט, װי װײבער טראָגן איבער אַ סך מענערישע אױסטער - לישקײטן. זי האָט זײ פאַרשטאָפּט די מײלער מיט אַ באָרשט.

— הדס, — האָט זי גערופן די דינסט, — מאַך אַ קנאָבל-באָרשט פאַר די חסידים. איך גײ אַװעק, כ'קאָן נישט הערן זײערע געװאַלדן.

און זי איז אַװעק איבער די געװעלבער קױפן מציאות.

אַנדערש װי די מוטער האָט געקוקט אױף דעם פאָטערס געסט די קלײנע דינהלע. זי האָט זיך געמיאוסט פון די ייִדן אין די צעשיטע אַטלעסענע קאַפּאָטעס, מיט די פאַרקאָלטנטע בערד און פּיאות, די שפּרינגענדיקע און קאָכעדיקע, װאָס אומעטום זענען זײ דאָ, אומעטום קריכן זײ אַרײן, קלאַפּן נישט אָן, שטעקן אַרײן די קעפּ און זינגען װילד האָפּקעס און זמרלעך. עס האָט איר געעקלט פון זײערע בלאָטיקע שטיװל, פון זײער װאַשן זיך כסדר די הענט צו די אשר-יצרס, װאָס זײ האַלטן אין אײן זאָגן, פון זײער קאָמישן גאַנג, צעקראָכנקײט און שליממזלדיקײט און לױפן אױף די גלײכע װענט. זי האָט זיך געמיאוסט פון זײ, אָפּגערוקט זיך, װען זײ זענען פאַרבײגעגאַנגען, װי פון מצורעים, עס זאָל זיך עפּעס נישט צוקלעפּן.

נאָך מער האָט זי זיך געמיאוסט פון די שײנע ייִדן און אורחים. זײ האָבן כסדר געפאָדערט בראנפן, לעקעך, פאַרבײסנס, גערעדט האָבן זײ ברײט, דערצײלט אױסטערלישע מעשות, געשנײצט די נעזער, געריסן אַלע װײלע חלה מיט די הענט, װאָס כאָטש זײ האַלטן זײ אין אײן װאַשן, זענען זײ שמוציק און פאַרטאַבעקט. דערצו נאָך האָבן זײ איר גערעדט שידוכים, טאַקע אין איר קעגנװאַרט. זי איז אַנטלאָפן פון טיש אינמיטן עסן אַ רױטע און פאַרשעמטע.

נישט בעסער האָבן אױסגעזען די רבנים און רבײם, װאָס פלעגן קומען צו זײ פון צײט צו צײט.

דער פאָטער פלעגט די רבײם אַװעקזעצן פון אױבן--אָן, באַדינט זײ, װי אַ ייִנגל, געגאַנגען אױף די שפּיץ-פינגער. די מוטער פלעגט ער גאָר אין שטוב נישט לאָזן, זי זאָל, חלילה, נישט װײזן זיך פאַרן רבין. די שטוב איז געװען הפקר ; חסידים, בחורים, אָרעמעלײט זענען אַרײן, אַרױס, געלײגט זיך מיט די שטיװל אין די בעטן, געטאַנצט, געדאַװנט, גערודערט און געגװאַלדעװעט. דער פאָטער פלעגט דינהלען אַרײנפירן צום רבין און זי לאָזן בענטשן.

108

די ברידער אַשכנזי

— טאָכטער, — האָט ער איר געזאָגט מיט מורא ,— גײ אַרײן מיט דרך-ארץ, דער רבי איז אַ געטלעכער מאַן.

זי איז נישט געװען אומגלױביק. פאַרקערט, זי האָט מורא געהאַט פאַר גאָט, װאָס זיצט אין הימל און פאַרשרײבט אין אַ גרױסן פײערדיקן בוך יעדעס מאָל, װאָס זײ עסט מילכיקן שאָקאָלאַד נאָך פלײשיקס, אױך װען זי קעמט זיך די האָר אין שבת. פּונקט אַזױ האָט זי מורא געהאַט פאַר די צדיקים זײנע, אָבער די מורא פאַר זײ איז געװען, װי מען האָט מורא פאַר מכשפים, װאָס קאָנען שלעכטס טאָן, שטראָפן. קײן אָפּשײ פאַר זײ האָט זי נישט געהאַט. זי האָט זיך פון זײ געמיאוסט, אָפּגעקערט זיך אין אַ זײט.

די שטוב איז בײ איר געװען אַן אָפּקומעניש. אױפגעלעבט האָט זי אין דער פּענסיע. אַ גױאישע איז זי געװען, די פּענסיע, אַ צירלעך-מאַנירלעכע, װוּ מען האָט מער פון אַלץ געלערנט עטיקעטע, שײנע מאַניערן, טאַנצן, דעקלאַמירן און פּריצישע קניקסן. די פראַנצױזישע לערער זענען געװען עלעגאַנט און העפלעך. פּונקט אַזױ עלעגאַנט און העפלעך זענען געװען זײערע לערעס. מען האָט זיך נישט איבערגעלערנט אין דער פּענסיע. מען האָט מער אַכטונג געגעבן אױף גוטער אױפפירונג װי אױף מאַטעמאַטיק. דער עיקר איז געװען די דערציאונג. זי האָט מזל געהאַט אין דער פּענסיע. כאָטש אַ ייִדישע, האָבן זי די לערער, און אַפילו די לערערינס, שטאַרק ליב געהאַט.

— דיאַנאַ, — האָבן זײ איר געפּראַװעט קאָמפּלימענטן, — האָסט גאָרנישט קײן סעמיטישן אױסזען. העל און בלױ-אױגיק, װי אַן אמתע קריסטין,

אױך די שיקסעס האָבן זי ליב געהאַט. זי איז געװען אַ שטילע, אַ צאַרטע, מיט קײנעם זיך נישט אַרומגעריסן, צו אַלעם געװען גוט, און מײדלעך האָבן צו איר געקלעפּט, איבערהױפּט די שטאַרקע און מענלעכע מײדלעך.

— דיאַנאַ, שמד זיך, — האָבן זײ זי צוגערעדט, — אַזױ שײן ביסטו, אַז אַ גראַף װעט דיך נעמען.

נײן, זי האָט פון אַזעלכע זאַכן נישט געטראַכט. זי האָט מורא געהאַט פאַר גאָט, פאַר דעם ידישן גאָט, װאָס זי האָט אים יעדן אינדערפרי און פאַרן שלאָפן אומזיניקע, אומפאַרשטענדלעכע לשון-קודשדיקע װערטער אָנגעזאָגט. אָבער, אַז די חברטע האָט זי מיטגענומען אין קירכע אַרײן, איז זי געגאַנגען. זי איז געשטאַנען אין דער טונקלקײט פון דער פײערלעכער קירכע, זי האָט געקוקט מיט גרױסע אױגן אױף די פאַרביקע װיטראַזשן פון די לאַנגע גאָטישע פענצטער, אױף די שניצערײען און פיגורן. זי האָט געהערט די פײערלעכע קלאַנגען פון די אָרגלען, געזען די פיל ליכט און פענער, די גלחישע קלײדער און צערעמאָניעס, דאָס קניען פון די מענטשן, דאָס בעטן, און איר האָבן זיך טרערן געשטעלט אין די בלױען אױגן פון פײערלעכקײט און געהױבנקײט.

נײן, דאָס איז גאָרנישט געװען ענלעך צו דעם טאַטנס חסידים-שטיבל,

די ברידער אַשכנזי

09 1

װוּ עס איז געװען אָפּגעריסן און אָפּגעשליסן, אָנגעװאָרפן, אָנגעמיסטיקט, און די ייִדן זענען אַרומגעלאָפן אַרױף און אַראָפּ, געשאָקלט זיך, געשריגן, האָקקעס געזונגען און געשפּיגן אױף דער ערד. זי איז דאָרט זעלטן געקומען. װײבער טאָרן אין קײן מקום-קדוש נישט אַרײנקומען. אָבער אײנמאָל אין יאָר, אין שמחת-תורה, האָט זי דער פאָטער מיטגענומען. אױך ראש-השנה צו שופר-בלאָזן האָט זי די מוטער גענומען אין דער װײבער-שול. זי האָט פאַר די ספר-תורהס, װאָס די ייִדן טראָגן, מורא געהאַט, געשראָקן זיך פאַר זײ, פּונקט װי זי האָט געציטערט פאַר דעם שופר און פאַר די יום-כפּורדיקע ליכט, אָבער צוזאַמען דערמיט איז עס געװען פרעמד, קאָמיש, אָפּשטױסנדיק, אַזױ, אַז זי איז אַנטלאָפן דערפון, מורא געהאַט, עס זאָל זיך צו איר נישט צוקלעפּן.

פרעמד איז איר געװען אַלץ אין שטוב : דער פאָטער, זײנע געסט, די אײגענע ברידער, די צעװאקסענע און די פּרא-אדמס, װאָס האָבן געקוקט אױף דער שװעסטער זײערער װי אױף אַן איבעריקע, אומװירדיקע זאַך און געריסן זי בײ די צעפּ. זי האָט זיך געשעמט פאַר די חברטעס מיט דער שטוב, מיט טאַטע-מאַמע, מיט דער ייִדישער גאַס, מיט די ברידער. טאָמער פלעגט זי אַמאָל באַגעגענען אימעצן פון די ברידער אױף דער גאַס, האָט זי גיך זיך אַװעקגעדרײט, ס'פּנים האָט איר געפלאַמט, זײ זאָלן נישט אַמאָל צוגײן צו איר. זי האָט מקנא געװען די חברטעס אירע, די שיקסעס, אָדער די ייִדישע, װאָס קומען פון אױפגעקלערטע הײזער, מקנא געװען זײ דערפאַר, װאָס זײ דאַרפן זיך נישט שעמען מיט זײערע שטובן, מיט זײערע עלטערן, ברידער. יעדעס מאָל, װאָס אַ חברטע איז אַמאָל געקומען צו איר אין שטוב אַרײן, האָט זי געפלאַמט פאַר בושה. זי האָט זיך געשעמט מיט דעם פאָטערס לאַנגע, חסידישע מלבושים, מיט דעם שלעכטן, גרײזיקן פּױליש זײנעם, מיטן גאַנצן אױסזען זײנעם.

װי אַלע מײדלעך אין די יאָרן פון דער ערשטער רײפקײט, האָט זי געלעבט אין אַ שטענדיקער אױפגעהײטערטקײט, פאַרטאָן געװען אין אױספאַנטאַזירטע װעלטן. אַלע טאָג האָט זי זיך אין אימעצן אַנדערש פאַרליבט, דאָ אין לערער פון פראַנצױזיש, דאָ אין פּיאַניסט, װאָס האָט זי געלערנט שפּילן קלאַװיר, און מער פון אַלץ האָט זי זיך געליבט אין די חברטעס אַלײן, פּונקט װי זײ האָבן זיך אין איר געליבט. כסדר האָבן זײ זיך גענומען פאַר די הענט, געקושט זיד, געצערטלט זיך, סודות זיך אײנגערױמט, געלאַכט און געװײנט.

װען זי איז אַלט געװאָרן פערצן יאָר און מען האָט זי געמאַכט פאַר אַ כלה מיט דעם חסידישן בחורל, װאָס האָט נאָך דערצו געהאַט אַזאַ קאָמישן נאָמען — שמחה מאיר — האָט זי געװײנט, געשעמט זיך, געװען אומגליקלעך. ער האָט שױן גאָרנישט נישט אױסגעזען, אָט דער קלײנגעװיקסיקער, פּלוטעװאַטער בחורל, װי די ריטער פון די ביכלעך. אָבער אַ שטילע, אַ זאַנפטע, האָט זי נישט געקאנט זיך קעגנשטעלן די עלטערן, די אַלע מומעס,

10 1

די ברידער אַשכנזי

קרובות, װאָס האָבן זיך אױף איר אָנגעלײגט, געבעטן, גערעדט, באַשיט מיט קושן און מתנות. זי האָט די תּנאים אונטערגעשריבן.

פאַר די עטלעכע יאָר, װאָס עס האָט געדױערט די פאַרקנסונג, האָט זי װעגן דעם, װאָס דאַרף קומען, נישט געטראַכט, נישט געװאָלט טראַכטן. זי איז װײטער געגאַנגען אין דער פּענסיע, געלעבט איר אָפּגעזונדערט און װײט לעבן. מיט דעם חתן אירן האָט זי קײן װאָרט נישט אױסגערעדט. נישט ער איז געקומען צו זײ אין שטוב, נישט זי איז געגאַנגען צו אים אין שטוב. בלױז אױף חול-המיעד איז דער חתן געװאָרן אײנגעלאדן צו זײ אין הױז. זי איז געזעסן דאַן בײ אײן טיש, װי די מוטער האָט געהײסן, צוגעטראָגן עסן דעם פרעמדן בחור, און קײן װאָרט נישט אױסגערעדט. דעם צװײטן חול-המועד איז זי אײנגעלאַדן געװאָרן צו דעם חתנס עלטערן. אין דער פרעמדער, קאַלטער שטוב איז געװען גאָר שלעכט. די מחותנתטע, אַ ייִדענע אין אַ קאָפּקע אױפן קאָפּ, האָט גערעדט װעגן פרומקײט, אַ סך מכבד געװען, שיר נישט דערשטיקט צו װערן. דער מחותן האָט געקוקט שטרענג, אַזױ אַז פון זײן בליק איז מען פאַרציטערט געװאָרן. װי פון אַ גיהנום פלעגט זי אַנטלױפן פון דער קאַלטער שטוב. אַפילו די מתנות, װאָס זי האָט יעדעס מאָל געקריגן, זענען איר געװען דערװידער.

מער װי פריער האָט זי געלעבט איר אײגן לעבן. װעגן דער חתונה נישט געטראַכט, װי מען װיל נישט טראַכטן װעגן טױט, װאָס מוז קומען. פּונקט װי דער פאָטער אירער, װאָס האָט פײנט חשבונען און טראַכטן, װאָס שפּעטער װעט זײן, האָט זי אױך נישט געװאָלט קלערן װעגן דעם, װאָס דאַרף קומען. געקומען איז עס פּלוצלונג, װי אַ שטײן, װאָס פאַלט אין קאָפּ אומגעריכט. און זי איז געװען צעטומלט, דערשראָקן, עלנט און אײנזאַם, שרעקלעך אײנזאַם אין די טעג פון איר שמחה.

איר זענען געװען פרעמד די אָנגעבעטענע געסט, די אַלערלײ סוחרים און חסידים, װאָס האָבן געטאַנצט, געשפּרונגען צוליב איר חתונה, איר איז געװען דערװידער דער גאנצער טומל און גערודער. זי האָט געפלאַמט פון חרפּה צוליב די װײבערשע דינים, װאָס מען האָט מיט איר געלערנט. זי האָט געמיאוסט זיך פון דער מקוה, פון די טוקערינס, װאָס האָבן זי)אַרום איר געדרײט, גערעדט, געבענטשט און געקלאַפּט. זי האָט זיך געשעמט פאַר די גױאישע חברטעס מיט די ייִדישע דינים און צערעמאָניעס אױף דער חתונה, פאַר דעם מהותן, װאָס האָט די געסט אין מיטן טאַנצן צעיאָגט. אָבער מער פון אַלץ האָט זי געשראָקן די ערשטע באַגעגעניש מיט איר באַשערטן. ער איז איר געװען פרעמד, זי האָט גאָר קײן געפיל פון ליבשאַפט נישט געהאַט צו אים, װײט געװען פון אים, װי פון די אַלע איבעריקע ייִדן אין די אַטלעסענע קאַפּאָטעס און שטרײמלעך, װאָס האָבן זיך געפרײט אױף איר שמחה. זי האָט מיט אים קײן אײן װאָרט נישט אױסגערעדט, װען זײ זענען געבליבן אַלײן בײם עסן די גילדענע יױד. שמחה מאיר האָט צו איר גערעדט :

די ברידער אַשכנזי

— װי איז דיר צוגעגאַנגען דער תּענית ? — האָט ער זי געפרעגט, כדיזי זי אַרײנצוציען אין אַ שמועס.

אָבער זי האָט געשװיגן, נישט געהאַט װאָס צו רעדן מיט דעם יונגנמאַן אין דעם גרױסן צו-לױזן שטרײמל אױפן קאָפּ. װען די װײבער האָבן זאַרײנגעפירט אין חדר-מיוחד, אָנגערעדט איר אַ סך רײד, פון װאָס זי האָט זיך באַגאָסן מיט רױטקײט, און איבערגעלאָזט זי דערנאָך אַלײן, כדי צו לאָזן די מענער אַרײנפירן דעם חתן צו איר, איז זי געװען דערשראָקן. זי האָט זיך אין אַ װינקל בעט צוגעשאַרט, װי זי װאָלט זיך אױסהיטן פון אַן אָנפאַל. זי האָט אינגאַנצן געציטערט.

— נײן, — האָט זי געבעטן בײם פרעמדן מענטש, װאָס האָט זיך דערינענטערט צו איר, — נײן.

אָבער דער פרעמדער מענטש האָט אירע װערטער נישט געהערט. ער האָט אַפילו זי נישט געפּרוּװט אײננעמען, באַרואיקן, רעדן צו איר, דערנענטערן זי. ער האָט פון אַזעלכע זאַכן נישט געװוּסט, שמחה מאיר. געװױנט, װי אַלע חסידים, צו קוקן אױף װײבער פון אױבן אַראָפּ, װי אױף באַשעפענישן, װאָס זענען נישט מער באַשאַפן געװאָרן װי צו זײן װײבער פאַר אַ מאַן, װאָס אַ חוץ דעם איז נישטאָ קײן שום זאַך װעגן װאָס מען זאָל קאָנען מיט זײ רעדן, װײל נישט זײ פאַרשטײען אין תּורה, נישט אין מסחר, האָט ער גאָרנישט געהאַט װאָס צו רעדן מיט איר, מיט אָט דער באַשערטער זײנער. ער איז געװען טױב צו אירע בקשות.

— דינהלע, װאָס איז מיט דיר ? — האָט ער נישט פאַרשטאַנען. — װאָס מאַכסטו דיך נאַריש ?

אַז אירע װערטער האָבן קײן פּעולה נישט געהאַט, האָט דינהלע גענומען װײנען, טרײבן אים פון זיך, שטױסן מיט די הענט. דאָס האָט שמחה מאירן נאָר צערײצט. ער האָט פײנט געהאַט צו שענקען זײנס, מוחל צו זײן דערױף, װאָס אים קומט. איבעריקנס, האָט אים נישט געפּאַסט. אַ שײן פּנים װעט ער האָבן צומאָרגנס, װען די ייִדן װעלן אים לאַכן אין פּנים אַרײן און די װײבער װעלן אױף אים טײטלען מיט די פינגער. און ער איז געװען בלינד און טױט צו דינהלעס בקשות און טרערן. ער האָט גענומען מיט געװאַלט ,װאָס עס קומט אַ מאַן.

זי האָט מורא געקריגן פאַר אים, אָבער קײן ליבע צו אים נישט דערפילט. פאַרקערט, זי האָט אים געהאַסט. ער איז געװען גראָב, ברוטאַל. די מוטער אירע האָט געלאַכט, װען די טאָכטער האָט זי באַגעגנט אינדערפרי מיט אַ געװײן.

— נאַרעלע, — האָט זי איר אױסגעלאַכט, גלעטנדיק מאַמיש די בעקלעך, — ביזט אַ קינד, װעסט אים ליב האָבן. װעסט זען. איך בין אױך אַזױ געװען.

אָבער זי האָט אים נישט ליב געקריגן, װי די מוטער האָט פאָראױסגעזען. נײן, נישט דאָס איז דאָס געװען די ליבע, װעגן װעלכער זי האָט

די ברידער אַשכנזי

אזײפיל געטרױמט פון ערשטן טאָג אָן, װאָס די חברטעס אירע פון דער פענסיע האָבן איר דעם סוד פון ליבע דערצײלט, װעגן װאָס זי האָט אַזױפיל אין די ראָמאַנטישע ביכלעך געלײענט, פאַר װעלכע מענטשן שפּרינגען אין די לײבן-גרובן און שיסן זיך, קושנדיק דעם לאָק פון דער געליבטער. דאס איז געװען גראָב, געמײן, װאָס האָט בלױז װײטיק און בושה געבראַכט. און זי איז געװען טרױעריק און אומגליקלעך אין די טעג, װען אַלע האָבן געטאַנצט און געפרײט זיך צוליב איר שמחה.

זי איז געװען אַזױ פאַרלױרן, אַז זי האָט זיך אַפילו נישט קעגנגעשטעלט, װען די שװיגער אירע אין אַטלעסענעם טשיפּעק איז געקומען מיט דער טוקערין איר אָפּשערן די שײנע, לאַנגע, ברױנע האָר פון קאָפּ. זי האָט געפילט, אַז זי האָט שױן סײ װי סײ גאָרנישט איצט צו פאַרלירן. גראָד די מוטער אירע האָט זיך אײנגעשטעלט פאַר איר.

די שװיגער, אַ ייִדענע אַ פרומע, מיט אַ געגאָלטן קאָפּ, האָט שטאַרק חשק געהאַט אױך איר שנור אָפּצושערן דין דעם קאָפּ. פון גאָלן האָט זי מורא געהאַט צו רעדן אין דער פּריצישער שטוב, אָבער שערן האָט זי געװאָלט װאָס דינער, עס זאָל קײן אײן לעקעלע נישט אַרױסקריכן דעם װײבל פון שײטל אַרױס. אָבער פּריװע האָט נישט געלאָזט.

— מחותנתטע, איך װעל עס שױן מאַכן, פאַרלאָזט זיך אױף מיר.

זי האָט בלױז געהײסן אָפּשנײדן דער טאָכטער די לאַנגע צעפּ און די איבעריקע האָר געלאָזט. די שװיגער האָט פאַרבראָכן מיט די הענט.

— מחותנתטע קרױן, אַזעלכעס איז צװישן ייִדן נישט געהערט געװאָרן, די גאַנצע האָר האָט איר דאָך דעם װײבל איבערגעלאָזט. איך װעל עס נישט דערלאָזן, איר דאַרפט װיסן, אַז איך בין דעם אָזערקאָװער דײנס אַ טאָכטער...

— מחותנתטע, און איך בין ר' אַנשל װאַשעװערס טאָכטער, — האָט איר פּריװע גלײך דערצײלט איר יחוס מיט אַזאַ גדלות, אַז די ייִדענע אין אַטלאַסענעם טשיפּעק איז אַנטשװיגן געװאָרן.

זײער קונציק, מיט אַ פלינקײט אין די װײבערישע פינגער, װאָס קענען זיך אױס אין פלעכטן און אין קרױזן האָר, האָט פּריװע שײן פאַרקעמט דער טאָכטער דעם קאָפּ, זי האָט אױף די האָר אַרױפגעזעצט אַ קלײן שײטעלע, אַ העלס און אָנגעקאַרבירטס, ענלעך צו איר אײגנס. מיט גרױס בריהשאַפט האָט זי אַרױסגעקריגן דער טאָכטערס אײגענע האָר פון פאָרנט איבערן שטערן און בײ די אױערן און קאַרק. זי האָט עס אַזױ אָפּגעאַרבעט, אַז עס איז שװער געװען צו דערגײן, װוּ עס זענען די אײגענע האָר און װוּ דאָס שײטל.

— דינהלע, — האָט זי גערופן די טאָכטער צום גרױסן שפּיגל, — קוק דיך אָן און זע, צי מען דערקענט אַזױ גרױס. אָסור, אױב מען װעט דיך נישט האַלטן פאַר קײן פרײלין מיט דער פריזור — ס'שמעקט אַראָפּ פון דיר

די ברידער אַשכנזי

13 1

— אײדער אַזאַ שײטל, איז שױן גלײכער אין די אײגענע האָר, — האָט די שװיגער געזיפצט. — נאַרט מען כאָטש קײן מענטשן נישט אָפּ... שײן נחת האָב איך דערלעבט, דעם אָזערקאָװער רבס טאָכטער.

די װײבער האָבן זי געשטאָכן, געשפּיזט. בײ ר' אברהם הערשס װײב האָט זיך דער אַטלעסענער הױכער טשיפּעק געשאָקלט און געציטערט װי אַלע אָנגעקאַרבירטע לעקעלעך פון פּריװעס שײטל. אָבער דינהלע אַלײן האָט זיך נישט אַרײנגעמישט, גלײך די גאַנצע מלחמה װאָלט נישט געגאַנגען איבער איר. און אַפילו אַז די מוטער האָט איר איבערגעגעבן בײדע גרױסע צעפ צו באַהאַלטן פאַר אַ זכר פון די מײדלשע יאָרן, האָט זי זײ גענומען נאַכלעסיק און אָן װילן.

פּונקט אַזױ גלײכגילטיק האָט זי אױסגעהערט דעם נײעם פּאַק דינים, װאָס די שװיגער האָט איר גענומען אַרײנרעדן גיך און הײס. פּריװע האָט זיך װידער אױפגעקאָכט, װאָס די מחותנתטע אין טשיפּעק מישט זיך איר אַרײן. זי האָט געװוּסט, אַז אַזעלכע זאַכן געהערן צו איר, דער מוטער און זי האָט עס געלאָזט װיסן דער ייִדענע אין טשיפּעק.

— מחותנתטע קרױן, — האָט זי איר געזאָגט, שנורעװענדיק דאָס פּיסקל, — איך װײס אױך, דאַנקען גאָט, װעגן ייִדישקײט, כאָטש איך טראָג נישט קײן אַטלעסענע קאָפּקע. איר קאָנט זיך פאַרלאָזן...

און זי האָט אַװעקגעפירט די טאָכטער בײ דער האַנט מיט אַ קעניגלעבן זשעסט.

פּונקט װי צו שמחה מאירן, זענען אױך צו דינהלען אירע גאָר נאָענטע חברטעס געקומען פאַרפלאַמטע, כדי צו הערן װעגן דעם גרױסן סוד פון ליבע. אָבער דינהלע האָט קײן װאָרט נישט געװאָלט רעדן. זי איז בלױז די מײדלעך אויִף די העלדזער געפאַלן און געװײנט.

— איר זאָלט קײנמאָל נישט חתונה האָבן אָן ליבע, — האָט זי זײ געװאָרנט, — קײנמאָל נישט.

זי האָט אױף קײן מאַן נישט געקאנט קוקן, אַפילו אױף דעם אײגענעם טאַטן און ברידער. נאָך מער װי מײדלװײז, האָט זי ליב געקריגן די חברטעס, געהאַלטן, אַז נאָר צו זײ קאָן מען פילן אַן אמתע ליבשאַפט. נאָך מער האָט זי זיך פאַרטאָן אין די ביכלעך, אין די ראָמאַנען, װוּ אַלץ איז אַזױ אַנדערש, אַזױ , אידיליש, שײן און דערהױבן.

שמחה מאיר האָט פּרובירט צו װערן הײמיש מיט איר, רעדן, אָבער זי האָט אים אױסגעמיטן, נישט געענטפערט, דעם קאָפּ נישט אַרױסגענומען פון די ביכלעך. שמחה מאיר האָט זיך געפילט געטראָפן און ער האָט אַ ריס אַרױסגעגעבן דאָס ביכל פון איר האַנט און גענומען אַרײנקוקן דערין. מיט חסידישער גיכקײט האָט ער אַ לײען איבערגעגעבן אין דײטש עטלעכע שורות, װאָס האָבן דערצײלט װעגן עפּעס אַן אַלפרעד און אַ היראָגאַלדאַ.

— װאָס איז עס ? — האָט ער געפרעגט.

— אַ ראָמאַן, — האָט דינהלע געענטפערט.

די ברידער אַשכנזי

— מעשות, אױסגעטראַכטע זאַכן, — האָט שמחה מאיר געברומט מיט ביטול און צוריקגעגעבן איר דאָס ביכל.

ער האָט נאָך פּרובירט עפּעס רעדן, נאָר זי איז געװען פאַרטאָן אין לײענען, איז ער אַרױס אַ באַלײדיקטער.

— אַזױ פאַרטאָן ביסטו אין דער תּורה, אַז דו טאָרסט אַזש נישט אױסרײדן ! — האָט ער געזאָגט מיט כעס און אָפּגעריבן זיך אײן האַנט אין דער צװײטער, װי ער װאָלט אָפּגעשאָקלט זיך פון אַ מיאוסער זאַך, װאָס ער האָט אין די הענט גענומען.

זי האָט זיך צעכליפּעט נאָך זײן אַרױסגײן פון שטוב. זי האָט געזען, אַז שײן קײנמאָל װעט נישט זײן קײן נאָענטקײט צװישן איר און דעם, מיט װעלכן זי דאַרף אָפּלעבן אַ װעלט. עס האָט איר בײם האַרץ פאַרקלעמט.

זי האָט געזוכט פאַר װעמען אױסצורעדן זיך דאָס האַרץ, אױסװײנען זיך, אָבער עס איז נישט געװען פאַר װעמען. די אַלע הונדערטער מענטשן, װאָס האָבן געטאַנצט און געפרײט זיך צוליב איר, האָבן זי נישט אין זינען געהאַט. די מוטער איז געװען פאַרנומען מיט די שבע-ברכות, מיט די כסדרדיקע געסט, מחותנים, קרובים, װאָס זענען זיך אָנגעקומען פון גאַנץ פּױלן. זי האָט נישט אױפגעהערט אַרומלױפן מיט די שליסלען, קלינגען, צוגרײטן, אָנשטעלן פולע טישן, שטעלן זיך גרױס, אַזױ, אַז לאָדזש זאָל צעפּלאַצט װערן, נישט אױפהערן רעדן װעגן דעם. צום הונדערטסטן מאָל האָט זי אַרױסגענומען די כלה-קלײדער, װאָס אַלײן די מאַדמואַזעל אַנטואַנעט האָט אױפגענײט, און גערימט זיך מיט זײ פאַר די װײבער. זי האָט געװאָלט, אַז דער שם זײערער זאָל זיך צעטראָגן אומעטום, איבער װאַרשע, איבער גאַנץ פּױלן. זאָלן מענטשן זען, װי אַזױ מען מאַכט חתונה אַ טאָכטער בײ די אַלטערס ! זי האָט דעריבער קײן צײט נישט זעהאַט פאַר דינהלען, אױסצוהערן אירע קינדערשע עגמת-נפשן.

נאָך װײניקער האָט מען געקאנט רעדן װעגן דעם מיטן פאָטער. איבעריקנס איז ער געװען פאַרנומען מיט זײנע זאַכן.

ער האָט איצט געהאַט אַ סך זאָרגן אױפן קאָפּ, געהאַט מיט זיך צו טאָן.

קאַפּיטל פערצן

נאָך די שבע-ברכות, נאָך אַלע אױפרופענישן, שמחות, גרױסע סעודות, באַשיטעכצן, באַזינגענישן און פאַרבעטעכצן, האָט זיך די משפּחה אַלטער געפילט זײער מיד, פאַרמאַטערט, נערװעז און בײז. פון די הונדערטער װינטשענישן, קושערײען, ברכות און האַנט-דריקענישן איז אױסגעװאקסן בײ די מחותנים אַ געװאַלטיקער װידערװילן צו מענטשן, אַ האַס אַפילו. עס איז מיאוס געװען אַ מענטש אָנצוקוקן. מער פאַרביטערט, בײז און

די ברידער אַשכנזי

אױפגערעגט ביז גאָר, גאָרנישט װי זײן טבע איז געװען, איז איצט געװען דער הױפּט-מהותן, ר' חײם אַלטער אַלײן.

לאָדזש האָט טאַקע געקלונגען מיט דער ברײטער חתונה, װאָס ער האָט געמאַכט זײן טאָכטער. נישט נאָר לאָדזש אַלײן, נאָר אױך אין די אַרומיקע שטעט האָט מען גערעדט דערפון, אַפילו אין סאַמע װאַרשע. אָבער די חתונה, דער פאַרשװענדערישער אױסשטײער, די פילע מתנות, סעודות, מוזיקעס, צירונג און איבערהױפּט דער נדן אַלײן, די מזומנע טױזנטער רובל, װאָס מען האָט געמוזט סילוקן פאַר דער חתונה, האָבן אַ גרױס לאָך געמאַכט אין ר' חײמס פינאַנצן, גאָר אַ גרױס. די געשעפטן זענען אױך שװאַןגעגאַנגען, דער סעזאָן האָט זיך געװיזן אַ שװאַכער. מיט געלט איז געװאָרן שװער אין לאָדזש, די בענק האָבן אױפגעהערט געבן. און ר' חײם האָט זיך געפילט זײער דערדריקט אין די דאָזיקע טעג, דאָס גליק איז אים נישט באַקומען.

בײם דאַװענען, װי אױף צו להכעיס בײ שמונה-עשרה, װען אַרום איז זײער שטיל, זענען אים אַלע חשבונות פון דער פאַבריק געקומען אין קאָפּ אַרײן, זײער נישט קײן פרײלעכע ד.שבונות.

ער האָט, אמת, קײן גענױע רעכענונגען פון זײן װעבערײ נישט געװוּסט. פון זײן הײמיש ביכל אין האַלב-גרײזיקן לשון קודש און דײטשמעריש מיט די פאַרפּלאָנטערטע ציפערן, אַרײנגעקװעטשטע שורות און צעדרײטע באַמערקונגען, איז געװען שװער עפּעס צו דערגײן. נישט ער, נישט זײן משרת שמואל לײבוש האָבן געקאנט דערגײן צו אַ טאָלק. אָבער געזען האָט ר' חײם, אַז עס גײט נישט װי אַלעמאָל, עס פעלט כסדר אױס געלט, װעקסלען רוקן זיך אונטער צו צאָלן און ס'איז נישטאָ מיט װאָס. דאָנערשטיק קאָן מען נישט אױסצאָלן די אַרבעטער אױף שבת. זײ מאָנען נישט, זײ האָבן נישט די העזה, אָבער זײ קרעכצן, זיפצן אָן פולע אױערן. און ר' חײם איז אַרומגעגאַנגען אַ צערודערטער, ער האָט נישט געקאנט דאַװענען רואיק. אין סאַמע מיטן שמונה-עשרה, בײם ציען דעם אחד אין שמע-ישראל, װען אַ ייִד דאַרף אינגאַנצן זיך אױסטאָן פון פרעמדע מחשבות, זענען אים די געשעפטן דוקא געקראָכן אין קאָפּ אַרײן. ער האָט נישט געקאָנט עסן מיט הנאה בײם טיש, ער האָט נישט געקאנט רואיק כאַפּן דעם נאָכמיטאָג-דרימל אױף דער װײכער, פּלושענער אָטאָמאַנע.

ר' חײם האָט געטראַכט און געקלערט און גאָרנישט געקאנט דערגײן צו קײן טאָלק, װי אַזױ אַרױסצוקריכן פון די דאגות. די װעבערײ, האָט ער געװוּסט, אַרבעט װי שטענדיק. צי מען צאָלט יאָ אױס דאָנערשטיק דעם געהאַלט, צי מען שלעפּט אָפּ אַ פּאָר טעג, די אַרבעטער טוען זײערס. קײן אױסברענגעכץ איז דאָרט נישטאָ. שבת-צו-נאַכטס אַרבעטן די מענטשן ביז האַלבער נאַכט, אױך דאָנערשטיק בײנאַכט אַרבעט מען לענגער. ליכטלעך קױפן די אַרבעטער אַלײן. שמואל לײבוש איז געטרײ װי אַ הונט. װאָס נאָך קאָן מען אײנשפּאָרן ? װיפיל ער האָט נישט געבראָכן זיך דעם

16 1

די ברידער אַשכנזי

קאָפּ, האָט ער גאָר נישט געקאנט צוטראַכטן. ער איז נישט געװען געװױנט צו טראַכטן ; נאָך װײניקער איז ער געװױנט געװען צו זאָרג, עגמת-נפש. פאַר אַלע יאָרן זײנע, זינט ער האָט חתונה געהאַט און פאַר דעם נדן זײנעם פאַרלײגט אַ װעבערײ, האָט ער נישט געװוּסט פון קײן זאָרגן, חשבונות. ער האָט געלעבט ברײט, װי פאַר אַ ייִד אַ נגיד פאַסט. די װעבערײ איז געגאַנגען פאַרשידן, אַמאָל בעסער, אַמאָל ערגער, אָבער ר' חײם האָט זיך קײנמאָל דערפון נישט געמאַכט. ער האָט געװוּסט, אַז אין אַ געשעפט מוז אַזױ זײן. אײך יוען מען פלעגט אים פון מאָל צו מאָל אָנזעצן, האָט ער זיך נישט זײער שטאַרק געזאָרגט. ער האָט געװוּסט, אַז באַנקראָטן געהערן צום געשעפט, װאָס איז נישט אױסצומײדן. דאָס װערט באַלד צוגערעכנט צום פּרײז פון די סחורות, װי מען רעכנט אַרײן אַנדערע הוצאות, אַרבעטס-לױן, רױ-שטאָף. דערבײ קומט מען שטענדיק דורך מיט די אָנזעצער, אַמאָל אױף אַ העלפט, אַמאָל אױף אַ דריטל, װי גאָט גיט. אָן מסחר זענען קײן באַנקראָטן נישטאָ און אָן באַנקראָטן איז קײן מסחר נישטאָ. אַדערש קאָן עס גאָר נישט גײן.

יאָרן לאַנג איז עס אַזױ געגאַנגען בײ ר' חײמען. ער האָט נישט גערעכנט, װאָרעם װאָס מער חשבון, אַלץ װײניקער מזל-ברכה. אָבער געװוּסט האָט ר' חײם, אַז ער איז אַ ייִד אַ נגיד, דאַנקען גאָט, אַפילו אַ גביר. עס װאַלגערן זיך נישט אַרום אַ סך אַזעלכע װי ער אין לאָדזש. און מענטשן װײסן עס. אָ, מען גיט אים אָפּ כבוד, װי אים קומט, װי אַזאַ פאַבריקאַנט שטײט אָן. אין די בענק, װוּ ער קומט, טראָגן אים די דירעקטאָרן אַנטקעגן רעם ברײטן גוט-מאָרגן. אַפילו די באַנקירן אַלײן, די גאָלעבראָדניקעס, לאַדן אים אײן צו זיך אין די קאַבינעטן, בעטן אים זיצן און זענען אים מכבד מיט ציגאַרן. אַן אַנדערער אױף זײן אָרט װאָלט שױן קאַליע געװאָרן, האָט ר' חײם געטראַכט נישט אײנמאָל, װאָלט שױן צוגעשױרן די באָרד, אַרײניגעקראָכן אין קורצע קלײדער, אָבער ער בלײבט אַ ייִד, אַ חסיד אַפילו. די חסידים אין שטיבל װײסן עס און זײ טוען אים טאַקע דערפאַר אָן כבוד. אױך דער רבי זאָל לעבן אַלײן איז אים מכבד.

ער איז נישט געװען קײן קאַרגער, ר' חײם, אָ, נײן ! קײנער האָט עסאױף אױף אים נישט געקאנט זאָגן. ער האָט תּמיד געגעבן אין שטיבל אַ שײנע נדבה, צושטײער געגעבן אױף חתונה מאַכן אַן אָרעמע כלה. בײם רבין האָט ער זיך ברײט געשטעלט. ער איז נישט געװען װי אַנדערע נגידים, װאָס ליג)אױפן אױפן בײטל. װאָרעם ר' חײם װײס, אַז נישט בלױז די װעלט איז אַ װעלט. ס'איז דאָ אַ יענע װעלט, אַזױ גרױס גאָלד זאָל מען האָבן, װאָסער גרױסע יענע װעלט עס איז דאָ. און אַ ייִד דאַרף זיך צוגרײטן אױף יענער װעלט, מיטברענגען מצװת און מעשיט-טובים, אַ נישט װערט מען, חלילה, פאַרפאַלן אין גיהנום, מען ברענט און מען בראָט. ער האָט זיך דעריבער געלאָזט קאָסטן. ער האָט קײנמאָל קײן חרטה נישט געהאַט דערױף, װאָרעם ר, חײם װײסט, אַז אַ ייִד דאַרף זײן אַ ייִד. דער רבונו-של-עולם מוז האָבן

די ברידער אַשכנזי

אױף דער װעלט אַלע, נגידים און אָרעמעלײט, צדקה-געבער און צדקהנעמער. מיט זײן גרױס חסד האָט גאָט אין הימל אים, ר' חײמען, אױסגעװײלט, אַז ער זאָל זײן פון די נגידים, אָן קײן בײז אױג, האָט ער אים איבערגעגעבן געלט אין די הענט, דאַרף ער אָפּדינען דעם רבונו-של-עולם און געבן צדקה צו אָרעמעלײט, זען, אַז זײנע אַרבעטער זאָלן האָבן אַ שולעכל, אַן אתרוג אױף סוכות, אַ מלמד צו לערנען שבת ; אױך דאַרף מען זײ מכבד זײן און גײן צו זײ אױף אַ ברית, געבן דרשה-געשאַנק בײ אַ חתונה, גײן אױף אַ לױה, עס זאָל זיך נישט טרעפן, און צושיקן עטלעכע גילדן פאַױאבלים , זײ זאָלן נישט דארפן אַרבעטן אין דער צײט פון שבעה-זיצן.

גאָר ברײט האָט ער זיך געפירט בײ זיך אין שטוב. ער האָט קײנמאָל נישט געװוּסט װיפל ער גיט אױס. ער האָט נאָר געװוּסט, אַז יעדעס מאָל, װאָס זײן װײב פּריװע שטעקט אױס די אױסגעבריליאַנטעװעטע האַנט נאָך געלט, גיט ער איר, אַפילו אומגעצײלט. נאָך װײניקער פון איר מאַן, האָט פּריװע געװוּסט װיפל זי גיט אױס. זי האָט זײער שיטערע פינגער, די פּריװע, דאָס געלט צעפליסט איר צװישן די הענט. זי פאַרגעסט װאָס זי טוט, זי פאַרלירט אָפט געלט, זי פאַרװאַרפט די בריליאַנטענע' פינגערלעך אױף אַלע װאַש-טישן, נאַכט-טישלעך. זי דרײט די שטובן אױס, רײסט זיך אַרום מיט די װײנענדיקע דינסטן, װעלכע זי איז חושד אין גנבה, קערט די שטובן איבער ביז זי געפינט דאָס צירונג װידער, כדי עס באַלד דערנאָך װידער צו פאַרלירן. גרױס פאַרגעניגן האָט זי פון קױפן מציאות. װאָס זי זאָל נישט זען אין אַ קראָם, מוז זי קױפן, צי מען דאַרף עס יאָ, צי נישט. און קױפן האָט זי ליב אַ סך, ברײט. זי מאַכט זיך קלײדער, װאָס זי טוט אַפילו נישט אָן, װײל װי גיך זי אַנטציקט זיך מיט זײ, אַזױ גיך אַנטױשט זי זיך אין זײ. שטענדיק איז אין שטוב פול מיט סוחרים, קרעמער, װאָס קומען מיט חשבונות. עס איז גאָר פון זײ נישט אַרױסצוקריכן.

אױך אין די בעדער האָט זי ליב צו פאָרן, דאָקטאָרן זיך בײ גרײסע פּראָפעסאָרן אין אױסלאַנד, פון װעלכע מען קאָן דערנאָך רעדן אַ גאַנצן װינטער צװישן געסט. זי פאָרט פון באָד צו באָד, פון פּראָפעסאָר צו פּראָפעסאָר. אַלע שאַפעס אין שטוב זענען פול מיט פלעשעלעך, שאַכטעלעך, סלאָיעעלעך, מיט אַלערלײ פאַרביקע מעדיצינען, װאַסערן און פּילן, װאָס ינעמט נעמט זײ קײנמאָל נישט. אױך מציאות ברענגט זי פון אױסלאַנד, גאַנצע װאַליזעס, אַלערלײ זײדנס, צירונג, שפּיצן, קריסטאַלן, אַנטיקן. יעדעס מאָל אױפסנײ האָט זי עסקים מיט די צאָל-באַמטע, װאָס געפינען בײ איר אױס די באַהאַלטענע מציאות. פון די שטראָפן, װאָס מען לײגט אױף איר אַרױף פאַר שמוגלען, פון דעם רײסן זיך מיט די באַמטע, װערט זי אױפסנײ קראַנק, װערט אָן ס'האַרץ, צוליב װאָס זי מוז שפּעטער װידער פאָרן אין די בעדער ,כדי װידער צו שמוגלען און װידער קראַנק צו װערן. אין שטוב איז שטענדיק אַן אומאָרדענונג, װײל פּריװע בײט כסדר דאָס מעבל, די פאָרהאַנגען, די טאַפּעטן אױף די װענט, װאָרעם אַנדערע

די ברידער אַשכנזי

נגידים האָבן באַנײט זײערע װױנונגען און פּריװע אַלטער קאָן נישט דערלאָזן, אַז זי זאָל װױנען װי אַ שלעפערין.

ר' חײם װײסט, אַז דאָס אַלץ קאָסט אַ סך געלט, גאָר אַ סך, אָבער ער זאָגט נישט אָפּ זײן פּריװען. ער האָט זי ליב. זי איז גאָר אַ שײנע, כאָטש זי האָט שױן דערװאקסענע קינדער, אַ באַטעמטע זײער. מען קוקט איר טאַקע נאָך אױף די גאַסן און אין די פּאַרקן, װען ער איז מיט איר אין די אױסלענדישע בעדער, װאָס פילט אים אָן מיט שטאָלץ. ער קאָן איר נישט אָפּזאָגן, װען זי שטעקט אױס דאָס פּולכנע הענטל נאָך געלט, נאָך אַ סך געלט.

איבעריקנס, גיט ער אַלײן אױך אױס גענוג. אױסער װאָס ער גיט אױס פאַר דעם שטיבל מיט דעם רבין מיט אַלע אַנדערע זאַכן, פאָרט ער אַלײן אױך יעדן זומער אין די בעדער, מאַכט אַנדערע הוצאות. אָבער ר' חײם װײסט, אַז דאָס אַלץ דאַרף אַזױ זײן, אַז אַפילו דאָס, װאָס מען גיט אױס אױף די שטובן, קלײדער, איז אױך נישט קײן עולה. װאָרעם ערשטנס, פאַרװאָס זיך קאַרגן ? װאָס איז דען דער מענטש ? אַ פליג ! הײנט דאָ, מאָרגן דאָרט, נישט כדאי צו לעבן װי אַ חזיר. צװײטנס, טױג עס צום געשעפט. לאָדזש האָט ליב אַ נגיד, לאָדזש װײסט, װאָס בײ יעדן אין טעפּקן קאָכט זיך. גענוג אַז אַ לאָדזשער נגיד זאָל אײנמאָל נישט שיקן דאָס װײב אין די בעדער, גענוג אַז אימעצנס װײב זאָל קומען אױף אַ שמחה נישט באַהאַנגען מיט בריליאַנטן, אַז מען זאָל אים שױן נעמען אױף דער צונג, מורמלען װעגן אים, אַז ער האַלט בײ באַנקראָט, אַז ער איז אַ קבצן, אַ פּאַרך.

ער האָט נישט געװאָלט רעכענען, ר' חײם. ער האָט געװוּסט, אַז ן-י װעבערײ אַרבעט געשמאַק, אַז די אַרבעטער גײען נישט לײדיק, אַז די װײבערישע טיכלעך זײנע גײען, אַז מען האַלט אים אין גאַס פאַר אַ נגיד, און ער האָט געלעבט װי אַ מענטש, צו גאָט און צו לײט. אױך זײנע קינדער האָט ער נישט געקאַרגט. ער האָט טאַקע פאַר זײן טאָכטער אױסגעזוכט דאָס בעסטע ייִנגל פון לאָדזש, געגעבן אים אַ גרוקסן נדן, מתנות אַ סך. אַ חתונה האָט ער געמאַכט אַ קײזערלעכע. לאָדזש האָט געהאַט פון װאָט צו רעדן. פאַר דער גאַנצער צײט פון דער שמחה האָט ער טאַקע װערי גאָרנישט נישט געטראַכט. פּריװע האָט מער װי שטענדיק אױסגעשטעקט די הענט, ער האָט געגעבן געלט אומגעצײלט.

איצט, נאָך די שמחות, טומלענישן און בהלות, האָט שמואל לײבוש דער משרת גענומען רעדן טרױעריקע רײד. פון אַלע זײטן זענען געקומען בעל-חובות, בײ װעלכע פּריװע האָט אָנגענומען, אַלײן גאָרנישט געדענקענדיק פאַר װאָס. װעקסלען צו צאָלן האָבן זיך אָנגערוקט. אַלערלײ שנײדערס, שוסטערס, נײטאָרינס, טאַפּעצירער, שפּײז-קרעמער, קצבים, פישערקעס זענען מיט אַמאָל, װי אַ הײשעריק, אָנגעקומען. שמואל לײבוש האָט זיך גאָרנישט געקאָנט פון זײ אָפּיאָגן. אין דער װעבערײ האָבן די אַרבעטער

די ברידער אַשכנזי

119

געקרעכצט, געװאָלט מען זאָל זײ אױסצאָלן אױף שבת. פון אױסלאַנד זענען גרױסע רעכענונגען פאַר װאָל אָנגעקומען. קײן געלט איז נישט אײנגעפלאָסן, אין די בענק האָט מען קײן קרעדיטן נישט געגעבן. דער רובל האָט געברענט אין לאָדזש. און שמואל לײבוש דער משרת האָט אַזױ אַראָפּגעלאָזט דעם קאָפּ פאַר זײן באַלעבאָס, װי ער װאָלט אין אַלעם שולדיק געװען.

— ר' חײם, — האָט ער געזאָגט מיט אַראָפּגעלאָזטע אױגן, װי אַ גנב, — איך האָב מורא, אַז מ'האַלט שמאָל.

ר' חײם האָט תּחילת אַװעקגעמאַכט מיט דער פלײשיקער, האָריק-באַ - װאקסענער נגידישער האַנט. ער איז נאָך געװען מיד פון דער שמחה און ער האָט זיך נישט געװאָלט אָפּעסן דאָס האַרץ, אָנטאָן זיך עגמת-נפש.

— װײס איך, װאָס דו רעדסט, — האָט ער אים אָפּגעפּטרט.

נאָר שמואל לײבוש האָט זיך געהאַלטן בײ זײנס. ער האָט טעג און נעכט גענישטערט אין באַלעבאָס הײמישע ביכלעך, אַרױסגענומען זיך ד אױגן אױגן אין די צעדרײטע ציפערן, געקלאַפּט מיט די בײנדלעך פון רוסישן „שטשאָט", געחשבונט, טעותן געמאַכט, צעװאָרפן די בײנדלעך, צוריק אָנגעהױבן. דער קאָפּ האָט אים גענומען װײ טאָן, די אױגן זענען אים רױט געװאָרן, נאָר צו קײן טאָלק האָט ער זיך נישט דערשלאָגן. האָט ער אַלץ אַװעקגעװאָרפן און געראָטן ר' חײמען נעמען אַ בוכהאַלטער אױעטלעכע װאָכן.

ר' חײם האָט נישט געװאָלט הערן.

— איך האָב פײנט די בוכהאַלטערס מיט זײערע ביכער, — האָט ער געזאָגט. — װײסט דאָך מײנע רײד, װאָס מער שבון, אַלץ מער דלות...

אגב, האָט ער טאַקע נישט געקענט קוקן אױף די ליטװאַקעס, די פּושעיישראלים, װאָס אַלע זענען זײ בוכהאַלטערס געװאָרן אין לאָדזש. אָבער שמואל לײבוש האָט נישט אױפגעהערט רעדן װעגן דעם, דערגײן די יאָרן, ביז ר' חײם האָט שױן נישט געקאָנט פּטור װערן פון אים און אים צוליב געטאָן.

— מײן כפּרה איז עס, — האָט ער געקרעכצט, — ברענג צו פירן אַ שליממזל דאָרט.

אַכט טאָג איז דער דאַרער ליטװאַק מיט די פּענסנע אױף אַ גראָב שװאַרץ בענדל געזעסן בײ ר' חײמס הײמישע ביכלעך און גענישטערט אין פלאָנטער פון ציפערן און גרײזיקע לשון-קודשדיקע און דײטשמערישע אױפשריפטן.

— נתן, לקח, — האָט ער כסדר געברומט און געחשבונט. — דער רוח זאָל עס נעמען !...

ר' הײם האָט אים געװאָלט אױסמײדן, גאָר נישט קוקן אױף דעם קבצן מיט דער נישט-דערגעלטער שטעכעדיקער מאָרדע און מיטן גומענעם קראַגן אױפן דאַרן קנאָפּיקן האַלדז. ער האָט נאָך פאַרשטאַנען, ר' חײם, די באַנקירן און די פאַבריקאַנטן די פּושעי-ישראל. מילא, עולם-

די ברידער אַשכנזי

הזה איז אױך אַ זאַך ! אָבער אַ קבצן אַ פושע-ישראל, דאָס איז גאָר אין זײן קאָפּ נישט געקראָכן. נישט די װעלט, נישט יענע װעלט. ער האָט זיך פשוט געמיאוסט צוצוגײן נאָנט צו דעם פּאַרשױן אין אױסגעריבענעם רעקל מיט די צו-קורצע אַרבל, װאָס האָט זיך געלאָזט הערן פון װי װײט מיטן ריח פון ליטװישן קנאָבל. אָבער דער ליטװאַק האָט אים נישט אָפּגעלאָזט.

— אָט דאָס װאָס איז ? — האָט ער אים געפרעגט שאַרף, װײזנדיק מיט אַ שפּיציקן פינגער אױף די צעדרײטע ציפערן.

ר' חײם האָט פּרובירט זאָגן, װאָס עס איז אים געקומען אין מױל אַרײן, נאָר דער ליטװאַק האָט זיך נישט געלאָזט פאַררעדן די צײן.

— „ראַסכאָד" איז דאָך ניט „פּריכאָד", — האָט ער זיך געבײזערט. —דער רוח זאָל עס נעמען !

נאָך אַכט טאָג שװערער אײנגעעקשנטער אַרבעט, איז דער ליטװאַק אַרױסגעקראָכן. פון די אַלע פאַרפּלאָנטערטע ציפערן, רמזים, ראשי-תיבות, פון די אַלע נתן-לקחס, דוכ"ס און אַנדערע אָנצוהערענישן, האָט ער אַ גלאַטיקן חשבון געמאַכט, אַ גלײכן און אַ פּינקטלעכן, מיט אַ קרעדיט און אַ דעבעט, מיט פעסטע, פעט-געשריבענע אױסגעציקלטע רײען ציפערן, װאָס זענען געשטאנען אין די רײען, װי זעלנער פאַר אַ גענעראל. ער האָט זיך זײער געלאַסן אױפגעהױבן פון אָרט, אױסגעצױגן די דאַרע הענט, פאַרלאָשן מיטן קלעק-פּאַפּיר דעם סך-הכל, גלײך געמאַכט די אַראָפּפאַלנדיקע פּענסנע אױפן גראָבן שװארצן בענדל און געזאָגט האָט ער געצײלטע װערטער מיט זײער אַ שאַרפער ליטװישער אױסשפּראַך :

— איר זײט באַנקראָט, גאָספּאָדין אַלטער, — האָט ער געזאָגט.

ר' חײם האָט געגעבן אַזאַ שפּרונג פון אָרט, װי ער האָט עס נישט געטאָן בײ קדושה אַפילו אין ראש-השנה בײם רבין.

— איר װײסט נישט פון אײערע הענט און פיס צו זאָגן, ליטװאַק חזיר ! — האָט ער אױסגעשריגן מיט כעס און ער האָט פאַרקלאַפּט מיט צאָרן די טאָװלען פון נײעם בוד, װאָס דער ליטװאַק האָט געהאַט צונױפגעשטעלט. נאָר דער ליטװאַק האָט זיך נישט געבײזערט. ער האָט זײער געלאַסן צוריקגעעפנט דאָס בוכהאַלטערישע בוד, ער האָט אױפגעמישט אױף דעם באַלאַנס, אָנגעװיזן מיט שפּיציקע פינגער אױף די רײען ציפערן, װאָס זענען װי זעלנער פאַר אַ גענעראל געשטאַנען, און ער האָט געזאָגט נאָך שאַרפער װי פריער :

— איר זײט באַנקראָט, גאָספּאָדין אַלטער, אי „קאָנטשענאָ"...

די לעצטע רוסישע װערטער האָבן ר' חײמען איבערצײגט. ער האָט פּלוצלונג אַרײנגעשטעקט בײדע הענט אין די הױזן-קעשענעס, אַרױסגעשטעקט דאָס סאַמעטענע גבירישע װעסטל, מיט אַלע רױטע און בלױע פינטעלעך, װיפל נאָר עס האָט געהאַט, און ער האָט געזאָגט צום משרת מיט גרױס כעס, גלײך יענער װאָלט אין אַלץ שולדיק געװען :

די ברידער אַשכנזי

— נו, װאָס זאָגסטו צו דײנע געשעפטן, שמואל לײבוש ? — האָט ער געצױגן די װערטער מיט אַ ניגון. — האַ, װאָס זאָגסטו ?...

שמואל לײבוש דער משרת האָט אַזעלכע פלעקן געקראָגן אין פּנים, װי ער װאָלט שולדיק געװען אין אַלץ. און ר' חײם אַלטער איז אַרומגעגאַנגען זײער אַ צעטראָגענער, װי נאָך קײנמאָל נישט. ער האָט נישט אױפגעהערט שפּאַנען איבער אַלע שטובן זײנע. דעם ליטװאַקס רײד האָבן אים קײן מנוחה נישט געגעבן, און װי אױף צו להכעיס זענען זײ אים געקומען אין קאָפּ אַרײן גראָד בײ שמונה-עשרה, װען אַרום און אַרום איז שטיל.

— איר זײט באַנקראָט, גאָספּאָדין אַלטער, — האָט ער כסדר געהערט דעם ליטװאַקס האַרטע רײד.

צום ערשטן האָט ר' חײם פּרובירט זיך איבעררעדן מיט זײן װײב פּריװע. אָבער זי האָט נישט געהאַט קײן געדולד אים אױסצוהערן.

— װײסט דאָך, חײמשע, אַז איך פאַרשטײ מיך נישט אין די זאַכן, — האָט זי אים געזאָגט ,— װעסט שױן אַלײן דיר אַן עצה געבן.

זעענדיק, אַז זי פאַרשטײט אים נישט, האָט ר' חײם גענומען מיט איר רעדן פּשוטע װערטער, אַרײנװארפנדיק עטלעכע רײד, אַז זי װעט אים מוזן אפשר אַװעקגעבן די בריליאַנטן אױף אַ צײט, דאָס פולע צירונג אירס, װאָס ער װעט שטאַרק בסוד לאָזן דורך שמואל לײבושן ערגעין פאַרזעצן, ביז גאָט װעט העלפן און עס װעט װערן בעסער, אַבי דערװײל זיך אָפּצױאָגן פון די קלײנע בעל-חובות, פון די אַלע באַלמעלאָכעס און קרעמערלעך, װאָס רײסן אָפּ די פּאָלעס. פּריװע איז בלאַס געװאָרן, ס'גאַנצע בלוט איז איר אַרױס פון פּנים און צוגעשפּארט בלױז צו די אױגן, אױסשפּרײטנדיק זיך אין זײער רױטע קרענקלעכע װײבערישע פלעקן.

— מאַמע ! — האָט זי װי שטענדיק, גענומען רופן איר שױן-לאַנג פאַרשטאָרבענע מוטער, און פון אירע בלױע אױגן האָט געפלאָסן װי פון אַ קװאַל. נאָך מער האָט זי זיך צעװײנט, װען דער מאַן האָט גענומען רעדן װעגן שפּאָרן אין שטוב.

— דאָס, װאָס איך עס אױף, מ'שטײנס געזאָגט, — האָט זי געביטערט, —קען איך נישט אױפעסן. איך קאָן עסן ברױט אָן פּוטער, טײ נישט אָפּגעצוקערט, נאָר טרינקען מיט האַרטן צוקער צוגעביסן...

ר' חײם האָט געזען, אַז זי פאַרשטײט אים נישט, אַז זי איז אים פרעמד, װײבעריש-קלײנלעך, און אַז ער װעט מיט איר גאָרנישט מאַכן. פון אַלעם האָט זי געװאָלט װיסן אײן זאַך, צי זי װעט קאָנען פאָרן אין די בעדער. ר' חײם האָט זי באַרואיקט, אַ גלעט געטאָן איר איבער דעם אָנגעקאַרבירטן העלן שײטל. גלײך צומאָרגנס איז ער אַװעקגעפאָרן צו זײן רבין פרעגן אַן עצה. אָבער דער רבי האָט אים נישט מער געקאָנט זאָגן פון פּריװען. אױף אַלע זײנע צרות האָט ער אים בלױז אָנגעװוּנטשן, גענומען אַ פּדיון און צוגעזאָגט, אַז דער אױבערשטער װעט העלפן. מיט סוחרים רעדן האָט

די ברידער אַשכנזי

ער מורא געהאַט, געציטערט זיך נישט אױסצוגעבן. די זין זענען געװען יונג, נאריש-פרײלעך און פון קײן שום זאַך, אַ חוץ שלעפּן געלט פון טאַטן, האָבן זײ נישט געװוּסט. ר' חײם האָט פּרובירט דורכרעדן זיך מיט זײן מחותן ר' אברהם הערש אַשכנזי.

אין אַ שבת-צו-נאַכטס, גלײך נאָך דער הבדלה, איז ער אַװעק צו אים אין שטוב. ר' אברהם הערש האָט אַװעקגעלײגט די רױטע קעשענע-פאַטשײלע אױף דער גמרא, אַ סימן, אַז ער פאַרמאַכט זי נישט אינגאַנצן, נאָר ער לאָזנז זי דערװײל אין דער מיט, כדי װײטער זיך צוריקצונעמען צו איר, װי נאָר ער װעט דערלײדיקן די עסקים. געלאַסן, שװײגנדיק, נישט איבעררײסנדיק מיט קײן אײן אײנציק װאָרט, האָט ער אױסגעהערט אַ שעה צײט לאַנג זײי מחותנס פילע רײד. ר' חײם האָט געשװיצט אין דער אַלטמאָדישער קאַלטער גרױסער שטוב מיטן באַלעבאַטישן פאַרצײטיקן שװערן און אומעטיקן מעבל. קײן שום װארעמקײט איז נישט געװען אין דער שטוב, נישט אין די ברױןבלעטערדיקע טאַפּעטירטע װענט, נישט אין די אַלמערס מיט ספרים, נישט אין טונקעלן שײן פון נאַפט-לאָמפּ, נישט אין דער שװאַרצער שװערער אײזערנער קאַסע. פּונקט אַזױ קאַלט און שװײגנדיק איז געװען ר' אברהם הערש אַלײן. ר' חײם האָט נישט דערטרונקען דאָס גלאָז טײ, װאָס מען האט אים צוגעטראָגן, און כסדר גערעדט, גערעדט מיט ברען, מיט אײבערצײגונג. נאָר דער מחותן איז געבליבן שװײגנדיק, קאַלט. ערשט, אַז ער האָט שױן אַלץ געהאַט אױסגערעדט און ער האָט אָנגעשטעלט די שװאַרצע שמאַלציקע אױגן אױף דעם מהותן זײנעם, װאָס ער האָט אים צו זאָגן אױף זײן בקשה װעגן אַ גרעסערער הלואה, כדי זיך צו ראַטעװען, האָט ר' אברהם הערש אױסגעגלײכט די באָרד און געענטפערט צװײ געצײלטע װערטער

— נײן, מהותן !

ר' חײם אַלטערן האָט אַ שװײס באַגאָסן.

— איר װעט מיך לאָזן פאַלן, מחותן ? — האָט ער געפרעגט מיט חידוש. — צו װעמען דען זאָל איך גײן, אַז נישט צו אײך ?

— אַז מען לעבט אָן חשבון, שטאַרבט מען אָן ױדױ, — האָט ר' אברהם הערש געזאָגט מיט אַ מוסר-טאָן.

און אַז דער מחותן האָט אים נאָך גענומען רעדן צום האַרץ, אָנגענומען בײ דער באָרד, האָט ער אַראָפּגענומען די פאַטשײלע פון דער גמרא און גענומען לערנען די דינים װעגן דער צאָל מלקות, װאָס קומט צו שמישן אַ זינדיקן.

— כמה לוקין, װיפל דאַרף מען שלאָגן מלקות ? — האָט ר' אברהם הערש געברומט, גאָרנישט אומקוקנדיק זיך אױף דעם מהותן זײנעם.

ר' חײם אַלטער איז אַװעק אַזאַ צעשמעטערטער פון מחותנס שטוב, אַז ער האָט אַפילו נישט געדענקט צו זאָגן אין דערהײם דעם ױתן-לך דעם ברײטן זינגענדיקן ױתן-לד, װאָס ער פלעגט אַלע שבת-צו-נאַכטס

די ברידער אַשכנזי

זאָגן מיט אַזױפיל הנאה און טעם. מיט גרױס כעס האָט ער אױסגעשפּיגן דעם ציגאַר, װאָס שמואל לײבוש דער משרת האָט אים פאַררױכערט.

— פּאַסקודנע ציגאַרן, — האָט ער זיך געבײזערט, — ביטער װי גאַל...

פּונקט אַזױ איז נישט געפעלן געװאָרן אין זײנע אױגן דאָס גלאָז שײנע און שמעקעדיקע טײ, װאָס הדס די דינסט האָט אים צוגעטראָגן אױף אַ זילבערנער טאַץ.

— מען האָט נישט געקאָנט אױפקאָכן קײן פרישע טײ ? — האָט ערזיך זיך געכעסט. — נאָר געבן מיר טשאָלנט-טײ...

הדס די דינסט איז רױט געװאָרן װי פײער.

— מײן מזל זאָל מיר נאָר אַזױ לײכטן, טאַטע זיסער אין הימל, — האָט זי פאַרגלאָצט די אױגן, — װאָסער פרישע, שמעקעדיקע טײ דאָס איז. זאָל דער באַלעבאָס זען...

נאָר ר' חײם האָט נישט געװאָלט זען. ער האָט בעסער געזען איצט װי די בחורים זײנע שפּילן אין קאָרטן און ער האָט געכאַפּט די קאָרטן און צעריסן אױף פּיצלעך.

— קאַרטאָװניקעס ! — האָט ער געמאַכט קולות, גלײך ער װאָלט זײ דאָס ערשטע מאָל געכאַפּט בײ די קאָרטן. — ס'װעט מיך מיט אײערע קאָרטן איבער די הײזער טרײבן....

אַ גאַנצע נאַכט צײט האָט ער געװאָרפן דעם קאָפּ אױף די דרײ פולע גבירישע פּוכנע קישנס צוקאָפּנס, װאָס זענען אים פּלוצלונג שטאַרק האַױיט געװאָרן. גאַנץ לאָדזש איז פאַרבײ זײן קאָפּ אין דער שלאָפלאָזער נאַכט. אָבער ער האָט קײנעם נישט געקאָנט אױסקלײבן צו װעמען צו גײן, װעמען זיך אָנטרױען. ערשט פאַרטאָג האָט ער זיך אָפּגעשטעלט אױף דעם סאַמע נאָענטסטן מענטשן, װאָס האָט געװױנט טאַקע בײ אים אין שטוב — אױף זײן אײגענעם אײדעם שמחה מאיר און אױף זײן נדן פון צען טױזנט רובל, װאָס ליגן אין באַנק און פּוסטעװען.

ער האָט זיך שיר אַלײן נישט אױסגעקניפּט, פאַרװאָס עס איז אים גלײך נישט אײנגעפאַלן דער גליקלעכער געדאַנק. מיט אַ פרײלעך געמיט און מיט אַ סך בטחון איז ער אײנגעשלאָפן נאָך דער שװערער שלאָפלאָזער נאַכט.

קאַפּיטל פופצן

אַנדערש װי דער פאָטער זײנער, האָט שמחה מאיר דער קעסט-אײדעם אױסגעהערט דעם באַרעדעװדיקן שװער זײנעם, אַלע זײנע מעשות, זיסע רײד און גוטע װערטער, װאָס האָבן זיך כסדר פאַרענדיקט מיט דעם זעלבן אױספיר

— כ'זאָג דיר, שמחה מאירשע, אַז כ'על דיר צאָלן אַ סך אַ בעסערן

124

די ברידער אַשכנזי

פּראָצענט װי אין דער באַנק, און שלאָפן מעגסטו רואיק, כ'װעל מײן אײגן קינד, חלילה, נישט קײן רעה טאָן.

— אודאי, שװער, — האָט שמחה צוגעשאָקלט.

ד' חײם איז געװען אױסער זיך פאַר פרײד פון אײדעמס נאָכגיביקײט.

— דײן געלט װעט װאַקסן, שמחה מאיר, װעסט האָבן פּראָצענט פון פּראָצענט, און זאָרגן װעסטו נישט דאַרפן, װעסט עסן קעסט בײ מיר יױ לאַנג נאָר װעסט װעלן. פאַרשטײסט, שמחה מאיר לעבן ?

— ס'פאַרשטײ, שװער, — האָט שמחה מאיר צוגעשאָקלט גוטמוטיק.

נאָר אַז ס'איז געקומען צו גײן אין באַנק און אַרױסנעמען דאָם געלט, האָט שמחה מאיר זיך נישט געאײלט.

— כ'מוז זיך מישב זײן מיטן טאַטעשי, — האָט ער געזאָגט פרום.

— צו װאָס מטריח זײן דעם טאַטן ? — האָט דער שװער נישט פאַרשטאַנען. — ביסט נישט קײן נאַר, װײסט אַלײן, װאָס דו טוסט.

— כיבוד-אב ! — האָט שמחה מאיר געענטפערט מיט צדקות. — אָן טאַטנס עצה װעל איך גאָרנישט טאָן.

ר' חײם איז מיט אים שעהן-לאַנג אַרומגעגאַנגען אונטער דער האַנט איבער אַלע שטובן, געגלעט אים די בעקלעך, געצײלט אים די קנעפּלעך פון װעסטל, געלױבט אים זײן חכמה, דעם גוטן קאָפּ, דעם גרױסן שכל, נאָר שמחה מאיר איז געבליבן בײ זײנס.

— גלױבט מיר, שװער, אַז כ'װאָלט אײך געטרױט אַ ועלט, — האָט ער זיס גערעדט, — נאָר אָן טאַטעשיס הסכמה טאָר איך גאָרנישט נישט טאָן כיבוד-אב. נאָך הײנט װעל איך צו אים צוגײן און זיך איבעררעדן.

ער איז צום פאָטער נישט געגאַנגען. ער האָט געװוּסט פריער-אױס, אַן דער טאַטע װעט אים נישט לאָזן רירן דאָס געלט, אַז ער װעט אים הײסן זיצן און לערנען. אים איז אַפילו אױף קײן רגע נישט אײנגעפאלן צו פרעגן דעם טאַטן עצות. גענוג איז ער געװען אונטער דעם טאַטנס יאָך ביז דער חתונה. איצט איז ער פרײ. ס'געלט זײנס ליגט אין באַנק אױף זײן נאָמען און ער װײסט אַלײן, װאָס ער האָט צו טאָן. ער װײסט עס בעסער פון טאַטן. אָבער אױסנוצן דעם פאָטער קעגן שװער האָט געטױגט, ס'האָט אים געלױנט צום עסק. ער האָט דעריבער אָפּגעשלעפּט דעם שװער עטלעכע טעג צײט, אַלץ אים דערצײלט מעשות, אַז ער האָט דעם פאָטער נישט געטראָפן. ערשט נאָך עטלעכע טעג, װען דער שװער איז שױן שיר נישט פון דער הױט געקראָכן פון אומגעדולדיקײט, איז ער געקומען ענדלעך מיטן טאַטנסתּשובה . מיט דער רואיקסטער מינע, נישט פאַרהיקנדיק זיך אױף קײן רגע, נישט פּינטלענדיק אַפילו קײן אײן מאָל פאַרלעגן מיט אַן אױג, האָט ער איבערגעגעבן דעם שװער בײם עסן דעם גאַנצן שמועס מיטן פאָטער זײנעם. ער האָט אָנגעשמירט אַ בײגל מיט פּוטער, אַ געשמאַקן ביס געגעבן

די ברידער אַשכנזי

125

אין פרישן בײגל אַרײן און מיט אַ פול מױל עסן אַרױסגעזאָגט דעם טאַטנס באַדינגונגען.

— דער טאַטעשי װיל אַ פאַרזיכערונג, דורכאױס אַ פאַרזיכערונג...

ר' חײם איז אױפגעשפּרונגען אַ צעשטראַלטער.

— קריגסט װעקסלען, שמחה מאיר, כ'װיל נישט אױפן װאָרט.

שמחה מאיר האָט זיך צוגעשניטן אַ שטיקל קעז, אַרױפגעלײגט עס גיך אױפן בײגל און אָפּגעװאָרפן דעם שװערס געדאַנק װעגן װעקסלען.

— דער טאַטעשי האָט מיר אָנגעזאָגט, כ'זאָל קײן װעקסלען נישט נעמען, — האָט ער געענטפערט גלײך אױפן אָרט. — דער טאַטעשי װיל אַ היפּאָטעק אױף דעם שװערס הױז.

ר' חײם האָט אַראָפּגעלאָזט די נאָז.

— אַ היפּאָטעק ? — האָט ער איבערגעפרעגט. — װאָס איז די טובה, װאָס דו טוסט מיר ? אױף אַ היפּאָטעק קאָן איך בײ יעדן קריגן.

— פאַרװאָס דען נעמט נישט דער שװער ? — האָט זיך שמחה מאיר געמאַכט תּמעװאַטע און געקוקט מיט ממזרישע בליקן דעם שװער אין די אױגן אַרײן.

אַ גאַנצן טאָג צײט האָט ר' חײם געאַרבעט מיטן אײדעם, אַלץ געגעבן אים צו פאַרשטײן, װי קוראַנט ער איז, װי נישט שײן דאָס איז, װאָס אַן אײגענער אײדעם װיל אים נישט געטרױען אױף װעקסלען, אים, חײם אַלטערן, װאָס מענטשן גיבן אים געלט אומגעצײלט. שמחה מאיר האט זיך נישט געלאָזט בױגן.

— כיבוד-אב ! — האָט ער אָפּגעענטפערט. — װאָס קאָן איך טאָן ?

און אַז אַפילו דער שװער איז ענדלעך אײנגעגאַנגען אױף אַ היפּאָטעק, האָט זיך שמחה מאיר נישט געאײלט און װידער דערצײלט, אַז ער מוז פרעגן דעם טאַטעשי. ר' חײם איז שױן אַרױס פון די כלים.

— װידער פרעגן דעם טאַטעשי ? — האָט ער זיך געכעסט. — ס'איז דאָך אַ מעשה אָן אַ סוף.

שמחה מאיר האָט שנעל געװאַשן די הענט צו מים-אחרונים און נישט אױסגערעדט קײן װאָרט. נאָך פון די קאָרטן-צײטן בײ שילם בעקער, האָט ער געװוּסט, אַז װען יענער קאָכט זיך, איז די בעסטע זאַך צו בלײבן רואיק, קאַלט. דוקא װײל דער שװער האָט זיך אַזױ געאײלט, האָט ער געהאַט צײט. ער האָט גענומען דעם שװער ציען די אָדערן. דאָ האָט ער דעם פאָטער נישט געטראָפן אין דער הײם, דאָ איז ער געװען פאַרנומען. ענדלעך האָט ער געבראַכט פון טאַטן אַן ענטפער.

— דער טאַטעשי װיל נישט אַנדערש װי אַן ערשטן היפּאָטעק, —-הט ער געזאָגט פרום. — אַ נישט, הײסט ער נישט רירן ס'געלט, דער טאַטעשי...

ר' חײם האָט זיך געקאָכט, געטומלט. ער האָט קײן ערשטן היפּאָטעק נישט געקאָנט געבן, װײל דער ערשטער היפּאָטעק איז נאָך פריער, פאַר דער

126

די ברידער אַשכנזי

חתונה, געװען אָנגעשריבן אױף אַן אַנדערן. שמחה מאיר האָט עס געװוּסט. ער האָט זיך פריער גוט דערװוּסט אין גאַס, װי עס האַלט מיטן שװערס געשעפטן, װי עס זעט אױס מיט זײנע חובות. און טאַקע דערפאַר האָט ער אים אונטערגערוקט אַזאַ היפּאָטעק, װאָס זאָל נישט קאָנען געגעבן װערן.

ער האָט נישט געװאָלט קײן היפּאָטעקן, שמחה מאיר, ער האָט געװאָלט גאָר עפּעס אַנדערש.

נאָך פון די ייִנגלשע יאָרן, װען ער איז אַרײנגעקומען צום מחותן אין שטוב אַרײן, האָט ער געװאָרפן אַן אױג אױף דער װעבערײ זײנער. ער האָט, אמת, נישט געהאַט קײן גרױסע סימפּאַטיעס פאַר האַנט-שטולן. ער האָט ליב געהאַט דאָס נײע לאָדזש, נישט דאָס אַלטע ; אים האָט פון קינדװײז אָן פאַרכאַפּט דאָס גרױסע, דאָס שרײענדיקע, דאָס הילכיקע. װי קלײןגעװיקסיק ער איז געװען, האָט ער ליב געהאַט זאַכן ריזיקע : הױכע, ברײטע פאַבריקן, הױכע הימל-קריכנדיקע קױמענס, דאָס פײפן פון סירענעס האָט אים װי די בעסטע מוזיק געקלונגען, קײן זאַך האָט אים נישט געשמעקט אַזױ גוט אין דער נאָז װי דער רױך פון פאַבריק-קױמענס. די שטילע האַנט-שטולן, די ייִדן מיט יאַרמולקעס און פּיאות בײ דער אַרבעט, זײ ייִדישלעכע הײמישקײט פון באַלעבאָס און געזעלן איז אים געװען דערװידער ; דאָס האָט אים דערמאָנט אין בית-המדרש, װאָס ער האָט נישט געקאנט לײדן, פאראכט. ער האָט פון תּמיד אָן געשטרעבט צו דעם נײעם, גרױסן : ער האָט שטענדיק זיך געזען װי אײנער פון די גרױסע פאַבריקאַנטן, װאָס דינער שטײען פאַר אים אױסגעצױגן און װאַרטן אױף זײן באַפעל, װאָס דורך אײן װוּנק זײנעם װערן געלאָזן אַלע מאַשינען, קױמענס און סירענעס אין גאַנג.

אָבער געהערט האָט ער אױך, אַז קראָקע איז נישט מיט אַמאָל געבױט געװאָרן. בײ זײנע יונגע יאָרן האָט ער שױן געװוּסט, אַז כדי אַרױפצודראַפּען זיך אױף אַ שפּיץ פון אַ קױמען, מוז מען פריער קלעטערן פון שטיג צו שטיג, ביז מען דערגרײכט דעם שפּיץ. ער האָט גוט געקענט לאָדזש, אַלע פאַבריקן, פאַבריקלעך, פאַבריקאַנטן און סוחרים. ער האָט געקענט יעדנס לעבן, יעדנס װעג. ער האָט געװוּסט, אַז אַלע דאָ אין שטאָט האָבן זײ אָנגעהױבן צוערשט בײ אײן שטול, אַריבער צו עטלעכע, אַרױפגעשלאָגן זיך צו אַ װערקשטאַט, אַרײנגעקראָכן אין אַ פאַבריקל און אַרױס' געװאקסן ביז צו קױמענס, סירענעס און פּאַלאַצלעך בײ די ציגל-רױטע פאַבריקן.

ער האָט פאַרשטאַנען, אַז זײן װעג דאַרף נישט זײן אַזאַ לאַנגזאַמער, װי ער איז געװען בײ אַנדערע, בײ די ערשטע. לאָדזש איז שױן ני ט דאָס װאָס אַמאָל. אַלץ גײט שנעלער, אױך איז ער נישט דער מענטש פון געדולד, פון װאַרטן. ער האָט קײנמאָל נישט געקאָנט װאַרטן אױף עפּעס צו-לאַנג. ער װעט שױן בײ קײן אײן װעב-שטול נישט אָנהױבן. נישט דערצו

די ברידער אַשכנזי

127

איז ער אַ זון פון ר' הערש אַשכנזי און אַן אײדעם פון ר' חײם אַלטער און אַלײן אַ באַלעבאָס פון גאַנצע צען טױזנט רובל אין באַנק — אַ חױ,יפּראָצענט . מיט אַזאַ סומע קאָן מען שױן עפּעס אױפטאָן, װען מען פאַרשטײט אַן עסק. מיט אַזאַ געלט קאָן מען שױן פונאַנדערפירן די הענט. מען דאַרף באַלד אַרײנקריכן אין גרױסן אַרײן, און אָנצוהױבן מיט אַ װעבערײ װי דעם שװערס, מיט פופציק שטולן, דאָס איז שױן אַן עסק, ס'איז כדאי צו רעדן װעגן דעם.

מיט דעם שאַרפן בליק פון זײנע פּלוטעװאַטע גרױע אױגן, װאָס זעען אין ערשטן אױגנבליק אױס שטיל, װײך, נאָר אין דער אמתן זענען זײ דורכדרינגלעך אין גיריק, האָט ער נאָך חתן-װײז דערזען, אַז דער שװער זײנער איז אַ פױלער, אַ װײכער, אַ מענטש, װאָס האָט ליב רו, באַקװעמלעכקײטן, אין ליגט בײם װײב זײנס אונטערן פּאַנטאָפל. שױן דעמאָלט האָט ער געזען, אַז ער איז נישט פאַר לאָדזש, ר' חײם אַלטער, אַז ער װעט סוף-כלסוף מוזן אַרױסשפּרינגען פון דער פאַבריק אַרױס. ער האָט געזען די אָפּגעלאָזנקײט אין געשעפט, די נאַכלעסיקײט, און ער האָט פאַרשטאַנען, אַ עס װעט מוזן קומען דער, װאָס װעט האָבן מער שכל, װעט זײן מער טיכטיק, און אים אַרױסבײסן. ער האָט געמערקט, אַז בײ דער גאַנצער ברײטקײט אין שטוב, װאָס בײ זײ אין דערהײם איז עס גאָרנישט צו זען, זענען די געשעפטן װײט נישט אַזעלכע גוטע. דערפאַר טאַקע האָט ער זיך נישט געלאָזט אַרײנרוקן קײן װעקסלען פאַר דער חתונה צום נדן, װאָס מען האָט אים געדאַרפט סילוקן. איצט האָט ער אײנגעזען, אַז ער האָט ריכטיק געהאַנדלט, זײער ריכטיק.

איצט איז ער טאַקע געקומען צו אים לײען דעם נדן, דער שװער זײנער, װעקסעלעך אים געבן און אַ פּראָצענט אין קעשענע, כדי ער זאָל קאָנען זיצן רואיק און לערנען און עסן קעסט. אָבער שמחה מאיר האָט גאָר קײן חשק נישט געהאַט צו זיצן און לערנען. גענוג איז ער געזעסן אין בית-המדרש און בײ מלמדים ביז דער חתונה. איצטער איז ער אַ פרײער מענטש, האָט צען טױזנט רובל אין מזומנים, אַ חוץ פראָצענט, ליגן אין באַנק אױף זײן נאָמען. צו יעדער צײט קאָן ער זײ אַרױסנעמען און לאָזן אין גאַנג, כדי זײ צו פאַרמערן װיפיל נאָר עס װעט זיך לאָזן.

אמת, דער טאַטע זײנער װעט שרײען אױף אים, בײזערן זיך, טומלען, אַלמאַי ער זיצט נישט אױס די קעסט און לאָזט זיך אַרײן צו-פרי אין עסקים, װען ער דאַרף גאָר זיצן און לערנען תּורה. אָבער דערױף איז ער אַ טאַטע, ער זאָל זיך בײזערן, און דערױף איז ער, שמחה מאיר, אַלײן אַ באַלעבאָס פאַר זיך, ער זאָל אים נישט הערן. מיט דעם סאַמע בעסטן בליק, װי ער איז עס געװױנט געװען בײ די קאָרטן אין שילם בעקערלהױז , האָט ער דערזען אַ שאַנס אױף אַרײנצוקריכן אין געשעפט אַרײן, צו װערן אַ שותף צו דער װעבערײ „חײם אַלטער", װאָס זאָל זיך רופן : „װעבערײ חײם אַלטער עט שמחה מאיר אַשכנזי".

128

די ברידער אַשכנזי

ער האָט עטלעכע מאָל אַרױסגעזאָגט אױפן קול בײ דער גמרא — װעבערײ אַלטער און אַשכנזי, — און עס איז אים געפעלן געװאָרן. מיט דער סאַמע שענסטער האַנטשריפט האָט ער אױפן שער-בלאַט פון ספר אױפגעצײכנט די צװײ נעמען — זײן שװערס און זײן אײגענעם. עס האָט זײער שײן אױסגעזען. ער איז נישט געװען אָן פאַנטאַזיע, שמחה מאיר, אָ נײן ! ער האָט פון אַלע צײטן פרײ געלאָזט זײן פאַנטאַזיע, נאָך װען ער פלעגט ייִנגלװײז זיך אַרײנכאַפּן בגנבה אין לאַגער פון הונצע עט געצקעס פארטרעטונג און מקנא זײן דעם טאַטן, װאָס זיצט אין קאַנטאָר בײ זיך, ארומגערינגלט מיט גראָבע ביכער און פּאַפּירן. אױך איצט האָט ער זיצנדיק בײ די ספרים, אָנגעשלאָגן זײער װײט. ער האָט כסדר אױסגעצאַצקעט אױפסנײ די שותפותדיקע װעבערײ פון זײן שװער און זיך אַלײן, ביז ער האָט ביסלעכװײז אָנגעהױבן שטעלן פריער זײן נאָמען און דערנאָך דעם שװערס. אַשכנזי און אַלטער האָט אים פיל שענער געקלונגען, װי אַלטער און אַשכנזי, אַ סך בעסער אױסגעזען. ביסלעכװײז איז דעם שװערס נאָמען אינגאַנצן אַרױסגעפאַלן פון דעם גמרא-בלאַט, פאַרלאָרן געגאַנגע בלױז „װעבערײ פון ש. מ. אַשכנזי" האָט זיך אױסגעלײגט אין זײער ציקלדיקע געדרוקטע בוכשטאַבן מיט דרײדלעך און עקעלעד.

און בײם עסן בײם שװערס טיש האָט ער געלאָזט דעם שװער זײנעם צאַפּלען זיך, װי אַ פליג אין שפּינװעבס. ער האָט געװוּסט, װאָס ער טוט. מען דאַרף שטענדיק לאָזן אַ מענטשן זיך קאָכן װאָס מער, האָט ער נישט אײן מאָל געהערט בײם טאַטן זײנעם אין שטוב. װאָס מער אַ מענטש קאָכט זיד, אַלץ װײכער װערט ער, װי אַן אָקס, אַ שטײגער. ער האָט געװוּסט, אַז אין לאָדזש איז איצט ביטער, דער סעזאָן איז אין דער ערד און אַ מזומנעױרובל רובל איז טײער, מען לאָזט אים גאָרנישט פון דער האַנט אַרױס, װי אַן אבן-טוב. ער װעט װײכער װערן, דער אַלטער, װעט אײנגײן אױף אַלץ, װאָס נאָר ער, שמחה מאיר, װעט װעלן. זאָלן זיך נאָר צורוקן די טערמינען פון צאָלן !

און ער האָט זיך דערװאַרט.

ר' חײם אַלטער האָט זיך תּחילת געקאָכט, געהיצט, געזאָגט דעם אײדעם זײנעם בײם טיש, אַז ער האָט אַ שטײנערן האַרץ, אַז אַ גזלן איז ער, נישט קײן אײדעם. נאָר שמחה מאיר האָט אים נישט געענטפערט. ער איז גאַר מיטאַמאָל געװאָרן אַ געװאַלטיקער מתמיד און גאָרנישט אָפּגעלאָזן די גמרות. דער שװער האָט אים אױסגעמיטן, קײן װאָרט מיט אים מער נישט אױסגערעדט. אָבער אַז די טערמינען צו צאָלן האָבן זיך אָנגערוקט און שמואל לײבוש האָט אַלץ קײן געלט נישט געקריגן, האָט ר' חײם זיך איבערגעבעטן מיט זײן אײדעם, װי שמחה מאיר האָט עס פאָראױסגעזען, און אײנגעגאַנגען אױף אַלע באַדינגונגען. פאַר די צען טױזנט דובל זײנע איז שמחה מאיר געװאָרן אַ שותף אױף אַ גאַנץ דריטל פון דער װעבערײ. מיט אַ סך פאַרזיכעירונגען, אַדװאָקאַטישע פאָראױסזעענישן און אַלערלײ באַװאָרענישן איז אױס-

די ברידער אַשכנזי

129

געאַרבעט געװאָרן בײם נאָטאַר דאָס שותפות צװישן שװער און אײדעם. ר' חײמען זענען גוט די אױגן אַרױסגעקראָכן, ביז ער האָט דערלעבט צו זען צוריק דאָס אײגענע געלט, פאַר װעלכן ער האָט זיך אײנגעהאַנדלט דעם װױל-לערנער שמחה מאיר פאַר זײן בת-יחידה.

— אױ ביסטו אַ שװערער פּאַרשױן, שמחה מאיר, — האָט ר' חײם אָפּגעזיפצט נאָך דעם װי זײ זענען אַרױס פון דער שטיקנדיקער נאָטאַרישער קאַנצעלאַריע און זיך געװוּנטשן מזל-טוב צום נײעם שותפות.

ר' חײם האָט איצט געװאָלט האָבן װאָס װײניקער דעם אײדעם זײנעם אין דער װעבערײ און ער האָט אים געשיקט אין שטיבל אַרײן לערנען.

— מעגסט זײן אַ שותף, — האָט ער אים געזאָגט, — אָבער קעסט װעסטו װײטער מעגן עסן און זיצן אין שטיבל און לערנען. מײן װאָרט איז אַ װאָרט.

נאָר שמחה מאיר האָט אַפילו נישט געטראַכט צו גײן אין שטיבל אַרײן.

— אַז שותפות, איז צו אַלעם, שװער, — האָט ער פרום געענטפערט. — איך װעל נישט לאָזן דעם שװער אַרבעטן פאַר מיר. איך װעל אַרבעטן גלײך מיטן שװער...

אַז ר' אברהם הערש אַשכנזי האָט זיך דערװוּסט פון מענטשן װעגן זײן שמחה מאירס געשעפטן, האָט ער גלײך געשיקט נאָך אים יעקב בונטען. יעקב בונם איז געגאַנגען מיט גיכע האַסטיקע טריט אױספירן דעם טאַטנס שליחות, די מינוט איז אים געװען צו-לאַנג.

אין עס-שטוב האָט ער געטראָפן דינהלען, װאָס איז, װי שטענדיק, געזעסן מיט די פיס אונטער זיך אױף דער אָטאָמאַנע, פאַרטיפט אין אירע ראָמאַנען.

— גוטן אָװנט, — האָט ער געזאָגט מיט אַ פרעמד קול.

זי האָט זיך דערשראָקן פון דעם פּלוצלונגדיקן קול און אַ ציטער געטאָן,

יעקב בונט האָט זיך פאַרלאָרן און געכאַפּט זיך מיט די פינגער בײיט דאַשעק פון זײן זײדן היטל, װי תּמיד, װען ער פלעגט זי זען אין גאַר. ער האָט גאָר פאַרגעסן, אַז ער איז אין שטוב. זי האָט זיך פאַררױטלט.

— װאָס מאַכט יעקב ? — האָט זי אים געפרעגט נישט פּער „דו", נישט פּער „איר", נאָר אין דער דריטער פּערזאָן...

זי האָט אים גערופן בלױז בײם ערשטן נאָמען, יעקב, װאָס איז איר בעסער געפעלן.

— װאָס מאַכט דינהלע ? — האָט יעקב בונם זי צוריקגעפרעגט אַ פאַרלאָרענער.

זײ האָבן בײדע גלײך אַראָפּגעלאָזט די אױגן און געשװיגן.

שמחה מאיר האָט נישט איבעריק-פרײנטלעך אױפגענומען זײן ברודער. ער האָט געװוּסט, אַז קײן גוטס דערװאַרט אים נישט אינדערהײם. נאָר ער איז געגאַנגען. דער פאָטער האָט, װי אַלע מאָל, אַרױפגעלײגט די קעשענע-פאַטשײלע אױף דער אױפגעמישטער גמרא, אַ סימן, אַז ער

די ברידער אַשכנזי

לײגט זי נישט אַװעק, נאָר ער פאַרלאָזט זי בלױז אױף אַ װײל, ביז ער װעט פרײ װערן און צוריקנעמען זיך צו איר, און געלאָזט דעם זון זײנעם שטײן, נישט געבעטן אים זיצן.

— שמחה, — האָט ער אָנגעהױבן שטיל, װי אַלע מאָל, װען ער אי ו גאָר שטאַרק אין כעס, — האָסט מיך געפרעגט, צי דו מעגסט אַרױסנעמען דאָס געלט פון באַנק ?

— נײן, טאַטע.

— פאַרװאָס האָסטו עס אַרױסגענומען אָן מיץ װיסן ?

— דער שװער איז געדריקט, — האָט שמחה מאיר געמאַכט אַ פרום פּנים, — אַ רחמנות, נעבעך.

— האָסט, הײסט עס, געװאָלט טאָן אַ מצװה, האַ ? — האָט ר' אברהם הערש געפרעגט מיט שפּאָט.

—יאָ, טאַטע, — האָט זיך שמחה מאיר געמאַכט תּמעװאַטע.

— נו, און פאָלגן דעם טאַטן איז נישט קײן מצװה ?

שמחה מאיר האָט געשװיגן.

ר' אברהם הערש האָט אַרױסגערוקט די יאַרמולקע העכער איבערן קאָפּ און באַטראַכט דעם זון זײנעם, גוט אים דורכגענומען. ער האָט געװאָלט, אַז ער זאָל כאָטש אַראָפּלאָזן די אױגן זײנע בײ די שקרים, װאָס ער װיל אים אײנרעדן. אָבער שמחה מאיר האָט אַפילו קײן שאָקל מיט קײן אױג נישט געטאָן. די פרומע מינע איז גאָרנישט אַראָפּ פון זײן פּנים. דעם יונגס גנבהשע פרומקײט האָט דעם פאָטער אױפגעקאָכט.

— זאָג נאָר, צדיק, — האָט ער באַפױלן, — איך הײס דיך װײטער זיצן און לערנען !

— איך װעל לערנען, װען איך װעל זיך נאָר קאָנען אָפּרײסן, — האָט שמחה מאיר געזאָגט, — בלי נדר....

— נײן, װעסט לערנען פינף יאָר, װי לאַנג דו דאַרפסט עסן קעסט בײם שװער !

כ'קאָן נישט לאָזן דעם שװער אַלײן אַרבעטן. עזוב תּעזוב, שטײט געשריבן...

ר' אברהם הערשן האָט דער כעס צוגעשלאָגן צום האַלדז. דעם זונס פּסוקים האָבן אים דאָס בלוט אױפגערודערט.

— עוכר ישראל, — האָט ער גענומען כאָרכלען, דײן פוס זאָל נישט איבערטרעטן די װעבערײ, אײדער דו װעסט אָפּעסן די פינף יאָר קעסט ! גיב מיר שױן אַ תּקיעת-כף !

דער פאָטער האָט אױסגעשטרעקט זײן האָריקע, אָדערדיקע האַנט. נאָר שמחה מאיר האָט די אױסגעשטרעקטע פאָטערשע האַנט געלאָזט הענגען אין דער לופט.

אַ װײלע האָט אין שטוב געהערשט אַ שטילקײט, אַזאַ שטילקײט, אַז מען האָט אַזש געהערט יעקב בונמס הײסן אָטעם. ר' אברהם הערשס רעכטע

די ברידער אַשכנזי

האַנט האָט געשטעקט אין דער לופט און געװאַרט אױף זײן זונס האַנטאױסשטרעקן. נאָר עס איז נישט געקומען. ר' אברהם הערש האָט געדולדיק איבערגעטראָגן זײן פאָטערשע דערנידערונג אפשר אַ האַלבע מינוט צײט. אָבער אַז דער זון האָט זיך אַלץ פון אָרט נישט גערירט, האָט ער אױפגעהױבן די האַנט אין דער הױך און מיט דער גאַנצער קראַפט אַראָפּגעלאָז, זי אױף שמחה מאירס לײכט-באַבערדלטער באַק :

— אַרױס, בן סורר-ומורה, פון מײן שטוב !...

שמחה מאיר האָט שװײגנדיק אױפגעהױבן דאָס זײדענע היטל זײנס, װאָס איז אים אַראָפּגעפלױגן פון קאָפּ פון פאָטערס פּאַטש, אַ רײב געטאָן די פאַרפלאַמטע באַק און איז אַרױס פון שטוב.

אױסער דעם װײטיק פון קלאַפּ, האָט ער קײן שום אַנדער װײטיק פון בושה נישט געפילט. ער האָט אַפילו געשמײכלט, גײענדיק אױף דער גאַס אַהײם.

װאָס פאַר אַ ראָלע האָט געשפּילט איצט אַ טאַטישער פּאַטש פאַר אים, דעם שותף פון דער װעבערײ אַלטער און אַשכנזי, דעם זעלבסטשטענדי קן מענטשן, װאָס גײט אײננעמען לאָדזש, װאָס הױבט-אָן גלײך בײ פופציק שטולן און קוקט אַרױף צו די העכסטע שטאָטישע קױמען-שפּיצן !

ער האָט מיט ברײטע, אָפענע נאָזלעכער טיף אײנגעאָטעמט אין זיך דעם לאָדזשער רױך און שטױב פון די גאַסן. זײנע פיס האָבן געטראָטן זיכער אױף די שלעכט-געפלאַסטערטע שטײנער.

קאַפּיטל זעכצן

מיטן גאַנצן ברען פון זײנע יונגע, הײסע יאָרן, מיט דער זעלבער הײן, װי ער פלעגט פריער אַרבעטן בײ די קאָרטן בײ שילם בעקער אין הױז, האָט שמחה מאיר איצט גענומען אַרבעטן אין דער װעבערײ, װאָס איז בײם שװערס הױז. אומעטום האָט ער אַרײנגעשטעקט די נאָז, צי אַלעם אױפגעשפּיצט זײנע אױפגעהױבענע אױערן, װאָס זענען, װי בײ אַ האָז, שטענדי ק װאַך און געשפּיזט, אױף אַלץ אָנגעשטעלט זײנע גרױע אױג", װאָס זעען אױפן ערשטן בליק אױס מילד, נאָר אין דער אמתן קוקן זײ מיט עקשנות, פאַרביסנקײט און אומצוטרױ. אַלץ האָבן זײ געזען, די פּלוטעװאַטע אױגן, די לאַנגע, דינע נאָז האָט אומעטום געשפּירט, דערשנאַפּט.

קודם-כל האָט ער זיך גענומען צו די ביכער, צו די זעלבע פאַרפּלאָנטערטע און צעדרײטע ביכער, װאָס דער שװער מיטן משרת האָבן געפירטאון און קײנמאָל פון זײ נישט אַרױסגעקראָכן. בעסער פונם ליטװאַק דעם בו-האַלטער האָט ער זיך אױסגעטױגט אין דעם פּלאָנטער פון ציפערן, חסידישע רמזים, הײמישע אָנצוהערענישן און פאַרגרײזטע לשון-קודשדיקע סוחרישע באַמערקונגען. ער האָט גערעכנט, געמעקט, געכפלט, אַראָפּגענומען, צוגע-

132

די ברידער אַשכנזי

שטעלט, אַלץ מיט אַ סך איבעריקע ציפערן, אױפן הײמישן שטײגער, אָבער געשטימט האָט אַלץ בײ אים צו דער האָר. אַז ער איז פאַרטיק געװאָרן מיט די ביכער, צו װעלכע ער האָט איצט קײנעם שױן מער נישט צוגעלאָזט, נישט שמואל לײבושן, נישט אַפילו דעם שװער, האָט ער זיך גענומען צו אַלערלײ בריװ, פאַרלעגענע באַשטעלונגען, װעקסלען און קבלות, װאָס האָבן געהאַט אַ טבע זיך צו װאַלגערן אומעטום און אַממערסטנס טאַקע אין שװערס אַלע קעשענעס פון די קאַפּאָטעס, װעסטלעך און הױזן, װיפיל נאָר ער האָט זײ געהאַט. ער האָט קײן שפּראַכן נישט געקענט, אַ חוץ אַביסל גרײזיקן דײטש, װאָס ער האָט זיך אױסגעלערנט פון גאָלדלוסטן דעם בוכהאַלטער, אַרױסגענומען פון די בריװנשטעלערס, װעלכע פאַרפאַסן בריװ צװישן האָכװאָלגעבאָרן הערר סאַלאָמאָן גאָלדמאַן פון לײפּציג און האָכװאָלגעבאָרן הערד ראַבינאָװיטש אין אָדעס. נאָך װײניקער האָט ער געקענט רוסיש, אױסער די געצײלטע װערטער, װעלכע ער פלעגט זיך אָנהערן פון די ליטװאַקעס די קאָמיסיאָנערן און װאָיאַזשאָרן בײ זיך אין שטוב. אָבער ער האָט געהאַט אַ פלינקן קאָפּ צו כאַפּן, פון אײן װאָרט צו פאַרשטײן צען. נאָך מער האָט ער געהאַט חוצפּה, גלױבן אין זיך, און ער האָט גלײך גענומען ענטפערן בריװ צו קונדן, בריװ גרײזיקע, שלעכט-געשריבענע, אָבער געשיקטע און שכלדיקע.

אַז ער איז פאַרטיק געװאָרן מיט די פּאַפּירן, האָט ער גענומען שמואל לײבושן אין די הענט אַרײן. קודם-כל האָט ער אים צוגענומען די קאַסע פון די הענט, װעלכע ר' חײם אַלטער האָט אים איבערגעגעבן פאַר אַלע יאָרן, װאָס ער האָט געאַרבעט. שמואל לײבוש האָט זיך נישט געלאָזט לײכט אײנברעכן. צוגעװױנט זינט יאָרן צו זײן דער גאַנצער באַלעבאָס אין דער װעבערײ, צו טראָגן דעם עול פון אַלעם און באַזאָרגן דעם באַלעבאָס מיט געלט, װיפיל נאָר ער דאַרף, איז אים נישט אָנגעשטאַנען צו האָבן איבער זיך אַ נײעם באַלעבאָס, נאָך דערצו אָט דעם פּלוטעװאַטן יונגנמאַנטשיקל, װאָס האַלט זיך אין אײן צופּן דאָס שפּראָצנדיקע בערדעלע פון קין, װי ער װאָלט עס װעלן אַרױסקריגן פאַר דער צײט, אָט דעם ראָצער, װאָס דער מאַמעס מילך ליגט אים נאָך אונטער דער נאָז.

ער האָט טאַקע נישט געװאָלט פאָלגן. געמאַכט זיך טױב צו שמחה מאירס באַפעלן און געקוקט אױף אים פון אױבן אַראָפּ, װאָס האָט ר' חײמען גרױס נחת פאַרשאַפט. איבערהױפּט האָט שמואל לײבוש נישט געװאָל אַרױסלאָזן די קאַסע פון די הענט, צו װעלכער שמחה מאיר האָט זיך אַזױ געריסן.

— כ'װעל אױסצאָלן דעם באַלעבאָס אַלײן, — האָט שמואל לײבוש געזאָגט, װען שמחה מאיר האָט געפאָדערט בײ אים די קאַסע יעדן אָװנט, — זאָל זיך שמחה מאיר נישט זאָרגן.

דערמיט האָט ער אים געגעבן אָנצוהערן, אַז פאַר אים ,שמואל לײבושן, איז דער באלעבאָס בלױז ר' חײם אַלטער, אַלץ אײגס צי דער אײדעם זײנער

די ברידער אַשכנזי

איז יאָ צוגעטראָטן צום שותפות אָדער נישט, און ער װעט זיך פירן װי ער האָט זיך שטענדיק געפירט, נישט לאָזנדיק זיך זאָגן קײן דעה פון נײע באַלעבאַטים. ר' חײם, אַ צעשטראַלטער דערפון, װאָס זײן משרת אנערקענט נישט דעם נײ-געבאַקענעם שותף זײנעם, האָט טאַקע גלײך אױסגעשטעלט די האָריקע פלײשיקע הענט זײנע און אַרײנגעװאָרפן דאָס געלט, װאָס שמואל לײבוש האָט אים דערלאַנגט, אומגעצײלט אין אַלע קעשענעס פון זײן קאַפּאָטע און הױזן. אָבער עס האָט נישט לאַנג געדױערט, אײדער דער משרת האָט זיך רעכט אַרומגעזען, װי ער איז געלעגן בײ שמחה מאירן אין די הענט. צום ערשט האָט שמחה מאיר אים אַרױסגעשטױסן ון דער װעבערײ. ער איז געקומען אין דער װעבערײ פאַר דעם משרת, צוגלײך מיט די אַרבעטער פאַרטאָג, און אַװעקגעגאַנגען שפּעט. עס איז אים גאָרנישט געװען צו דערבעטן צום טיש. הדס די דינסט האָט אים עטלעכע מאָל געמוזט לױפן רופן צום מיטאָג.

ער האָט אַרױסגעגעבן די אַרבעטער די װאָל, ער האָט אַכטונג געגעבן, מען זאָל נישט פושערן, ער האָט געצײלט דורך אַ שפּאַקטיװל די פעדעם, געהאַלטן אַן אױג, מען זאָל זיך נישט פױלן, צולײגן אַ האַנט בײם צוקלאַפּן די קעטע, נישט מאַכן שיטער. די אַרבעטער האָבן אין אים דערזען אַ מבין, אַ געשיקטן פאַבריקאַנט, װאָס לאָזט זיך נישט אָפּנאַרן, װאָס פאַרשטײט אַן עסק, און זײ האָבן גענומען זיך רעכענען מיט זײן מײנונג. ער האָט זײ אַזױ שנעל אין די הענט אַרײנגענומען, אַז זײ האָבן נאָר מיט אים גערעדט װעגן אַרבעט, נאָר זײנע באַפעלן אָנגענומען און איגנאָרירט דעם משרת, װאָס איז אַרײנגעלאָפן אױף אַ װײלע און אָנגעשריגן זיך, אַלײן נישט װיסנדיק װאָס.

— גײ, גײ, — האָט אים שמחה מאיר משלח געװען, — דאָ בין איך דאָ. שמואל לײבוש איז אַװעקגעגאַנגען אַ ברוגזער און אױפגעהערט צו קומען אין דער װעבערײ.

באַלד דערנאָך האָט אים שמחה מאיר פון אַנדערע זאַכן אַרױסגעשטױסן. ער האָט גענומען אַלײן זען זיך מיט די סוחרים, קאָמיסיאָנערן, שרײבן בריװ, טראַכטן װעגן די פראַכטן, װאָס זאָלן אַװעקגײן אין צײט. די סוחרים און קאָמיסיאָנערן, װאָס האָבן יאָרן-לאַנג געמוזט געבן שמואל לײבושן קאָמיסיע, האָבן גערן גערעדט איצט מיט דעם נײעם שותף, װאָס האָט קײן קאָמיסיע נישט גענומען. דערצו איז ער געװען געשיקט, פלינק, פאַרשטאַנען אַן עסק נאָך אײדער מען האָט אַ װאָרט אַרױסגעזאָגט, רעדנדיק אַזױ מיט די סוחריט און קאָמיסיאָנערן, האָט שמחה מאיר אַװעקגעמאַכט מיט דער האַנט דעם משרת שמואל לײבוש און געגעבן אָנצוהערן, אַז מען זאָל װאָס װײניקער עסקים האָבן מיט אים און דער עיקר קײן געלט אים נישט אַרױסגעבן, נאָר אים, שמחה מאירן אַלײן.

שמואל לײבוש דער משרת האָט װײטער געמסחרט װי פריער, אָבער װוּ ער איז נישט געקומען, האָט מען אים געענטפערט, אַז דער יונגער אַשכנזי

די ברידער אַשכנזי

איז שױן געװען פריער און אַלײן אַלץ באַזאָרגט. שמואל לײבוש האָט גלײך דערפילט, אַז דער נײער שותף איז נישט פון די, װאָס מ'קאָן בלאָזן אין דער קאַשע, און ער האָט גענומען מער דרך-ארץ אים אַרױסװײזן, לעבן מיט אים גוט, כדי אים צו געװינען פאַר זיך. אָבער שמחה מאיר האָט אים נישט צוגעלאָזט. ער האָט אים געהאַלטן פון דערװײטנס, געשאַפן זיך מיט אים, געשיקט אים מיט שליחותן װי אַ שיק-ייִנגל. און אַז שמואל לײבוש האָט זיך געברוגזט און געברומט :

— זאָל מיך שמחה מאיר נישט אַזױפיל אַרומשיקן, כ'בין נישט קײן ייִנגעלע...

האָט שמחה מאיר גאָר אַרײנגעלײגט די הענט אין די הױזן-קעשענעס געשטעלט זיך אױף די שפּיץ-פינגער, כדי זיך צוגעבן געװיקסיקײט, און אים געלערנט דרך-ארץ אױפן גרױסן שטײגער.

— אַז ס'געפעלט דיר נישט, קאָנסטו דיר זוכן בעסערע געשעפטן, — האָט ער אים געזאָגט שאַרף, — און רעדן זאָלסטו אױך צו מיר אַנדערש. איך האָב מיט דיר צוזאַמען חזירים געפּאַשעט, װאָס דו רופסט מיך בײם נאָמען ?

שמואל לײבוש האָט גלײך אַראָפּגעלאָזט פון זײן גדלות.

— ר' שמחה דאַרף זיך נישט אױפרעגן, — האָט ער געענטפערט מיט אַן אַראָפּגעלאָזטן קאָפּ, — שױן גײ איד.

שמחה מאיר האָט אים אױסגערעכנט אַלע שליחותן, װאָס ער דאַרף טאָן, און פון איצט אָן געהאַלטן דעם משרת אונטער די טריט. ר' חײם אַלטער האָט זיך געפילט באַלײדיקט פאַר זײן משרת, אָבער ער האָט גאָרנישט געקאָנט טאָן. אַ פױלער, אַ געניסער, אַ בעלן אױף זיצן אין שטיבל און פירן די גרענדע צװישן די חסידים, אַ ליבהאָבער פון כאַפּן אַ דרימל נאָכן עסן, פון אַרױספאָרן אין הײסע זומער-טעג אױף דער פרישער לופט, איז ער װײניקער װי אַלע מאָל געקומען איצט אין דער װעבערײ. װאָס ער האָט נישט געגרײט זיך טאָן, האָט שױן שמחה מאיר געהאַט אָפּגעטאָן פאַר אים.

— דער שװער מעג זיך גײן אָפּרוען, — האָט אים שמחה מאיר געזאָגט מיט געטרײשאַפט, — איך װעל שױן אַלץ מאַכן.

ר' חײם האָט זיך צוגעכאַפּט מיט הנאה צו דער אָטאָמאַנע, געלײענט מיט פאַרגעניגן די חסידישע מעשה-ביכלעך פון די גוטע-ייִדן, די אַלע פאַרכאַפּנדיקע געשיכטעס װעגן פּריצים מכשפים, װאָס פאַרשטעלן זיך פאַר װאלקאלאקעס, כדי צו טאָן שלעכטס ייִדן, און װעגן די בעל-שמס, די צדיקים, װאָס כאַפּן די מכשפים מיט הײליקע שמות און מאַכן זײ מגוגל אין הינט און אין קאָטערס. ליגנדיק אַזױ פױלערהײט אױף דער װײכער אָטאָמאַנע, האָט ער נישט אױפגעהערט מוסרן זײנע בחורים, פּונקט אַזעלכע פױלע און ליבהאָבער פון באַקװעמלעכקײט װי ער אַלײן, פאַר זײער פױלקײט און לײדיק-גײערײ.

די ברידער אַשכנזי

135

— ס'מעגט זיך אַראָפּנעמען אַ מוסר פון שמחה מאירן, — האָט ער געברומט, — װי דער סמבטיון אַזױ רוט ער נישט.

אין שטיבל האָט שמחה מאיר מער נישט אַרײנגעשמעקט, בלױז אָפּגעכאַפט גיך דאָס דאַװענען. דערפאַר איז ער אַרומגעגאַנגען צװישן די רעסטאָראַנדלעך, װוּ סוחרים, קאָמיסיאָנערן, מעקלערס, פּראָצענטניקעס און גלאַט ייִדן, װאָס דרײען זיך אַרום געשעפטן, זענען געזעסן בײ ביר מיט האַרטן געפעפערטן אַרבעס און געמסחרט, געמעקלט, געטױשט, גערעדט פון בײנװל אין װאָל, פון הױכע און נידעריקע פּרײזן, פון יעדנס פאַרדינסטן און היזקות, פון יעדנס װױלשטאַנד און שליממזל. אין די טומלדיקע רעסטאָראַנדלעך בײ די שמוציקע טישלעך, פאַרגאָסענע מיט ביר און פאַרשריבענע מיט קרײד, אײנגעהילט אין שטױב און אין רױך, זענען זײ געזעסן אין די הונדערטער, די סוחרים און די מעקלערס, און געהאַלטן די װאַקסנדיקע שטאָט מיט אַלע אירע שטולן, קױמענס און געשעפטן אין די הענט. דאָ האָט מען אָפּגעשאַצט, װער עס איז רײך און בײ װעמען עס גײט מיט דער פּוטער אַראָפּ, װער עס איז לײט און װער עס איז אַן אָרעמאַן, אַ שלעפּער, װער עס איז קוראַנט און װער ס'איז אַ גנב, אַ שװינדלער, װאָס מ'טאָר אים קײן פּעקל סחורה פון דער האַנט נישט אַרױסגעבן.

בײ די פאַרשמוציקטע טישלעך האָט מען פאַרקױפט בײנװל-פעלדער פון טױזנטער מײלן װײט ; .האָט מען פעסטגעשטעלט פּרײזן ; האָט מען געהױבן סחורות און געװאָרפן. אין טומל פון חסידישע װערטלעך, װאָיאַזשאָרישע װיצן, קאָמיסיאָנערישע ליטװישע חכמות, און געפּילדער פון לשוןהרע, רכילות, באַרעדענישן, אָפּשפּאַסענישן און גראָבע װיצן, האָט מען פאַרהאַנדלט די מי פון אָדערדיקע אַרבעטס-הענט, די שלאָפלאָזע נעכט פון רױט-אױגיקע אַרבעטער-מײדלעך, די געהירן פון מוסטער-צײכענער, כעמיקער און דערפינדער. מען האָט מיט פלינקע פינגער אַרומגעטאַפּט סחורות, צעװיקלט דרימען, צעדרילעװעט פעדעם. און צװישן אַלע רעדלעך איז אױך שמחה מאיר אומעטום געװען, אומעטום אַרײנגעשטעקט זײנע אָנגעשפּיצטע אױערן, צו אַלעם זיך צוגעהערט, אױפגעכאַפּט, קאָפּ צוגעלײגט און באַנומען.

מיט דער גיריקײט פון אַ דאָרשטיקן, האָט ער געטרונקען און אַרײנגעצױגן אין זיך די געדיכטע לופט אין די רעסטאָראַנדלעך אַרום די שמוציקעביר -טישלעך, קײן װאָרט נישט דורכגעלאָזט. מען האָט אים נאָך װײניק געקענט, אָט דעם יונגנמאַנטשיקל, װאָס האַלט זיך אין צופּן די ערשטע הערלעך פון זײן קין, װי ער װאָלט זײ װעלן אַרױסציען פאַר דער צײט און מען האָט זיך אױף אים נישט שטאַרק אומגעקוקט. אָבער שמחה מאיר האָט זיך נישט געמאכט דערפון. אַזױ װי ער האָט נישט געהאַט קײן געדולד צו װאַרטן, געברענט צו יעדער זאַך, האָט ער שױן אָבער פון דער פריסטער יוגנט אָן, נאָך פון די צײטן בײ שילם בעקער, געװוּסט, אַז מען דאַרף זיך נישט באַלד אױסגעבן בײ אַ גוטער קאָרט. פאַרקערט, מען דאַרף װאַרטן,

די בי- ידער אַשכנזי

זיך מאַכן געפּגרט, כדי דערנאָך צו קאָנען געבן אַ װאָרף די זיגערישע קאָרט אין טיש.

ער האָט טאַקע דערװײל געשװיגן, נישט אַרײנגעמישט זיך, נישט גערוקט זיך פאָראױס אין די רעדלעך, נאָר בלױז װי אַ שװאָם אַלץ אין זיך אײנגעזאַפּט. ביסלעכװײז האָט ער אַלײן אױך גענומען אַרײנװאַרפן אַ װאָרט, אױספרעגן זיך װעגן אַ געשעפטל, אַ טאַפּ טאָן צו אַ שטיקל סחורה, צעדרילעװען אַ דרים. באַלד האָט ער אױך געכאַפּט דעם לאָדזשער שניט פון רעדן מיט אַ מענטשן, פון דערהערן װאָס מען דאַרף, און פון זײן שטום און טױב, װען מען דאַרף אױסמײדן אַן ענטפער. אַפילו אָננעמען יעדן מענטשן בײם לאַץ, װען מען רעדט, כדי אױסצוטאַפּן די סחורה פון זײן מלבוש, האָט ער גענומען באַנוצן, װי יעדער לאָדזשער סוחר. מענטשן זענען אױף אים אױפמערקזאַם געװאָרן, גענומען אױספרעגן זיך װעגן אים.

— אברהם הערש אשכנזיס זון, — האָט מען זיך איבערגעגעבן, — חײם אַלטערס אײדעם.

— אָ, — האָט מען געזאָגט מיט אָפּשײ און זיך פונאַנדערגערוקט אַרום טישל, כדי אים אױך צו מאַכן אַן אָרט.

אײדער מען האָט זיך אומגעקוקט, איז שױן דער נײער געװען אַ גאַנצער כל-ולד בײם טישל, געזאָגט װיצן, חכמות, גלײכװערטלעך און זײער געשיקט און פלינק זיך אָפּגעיאָגט פון אַלע בײזע װיצלער און קיבעצער, װאָס האָבן אים געפּרוּװט נעמען אױפן צימבל, װי יעדן „פריץ".

— אה, — האָט מען הנאה געהאַט, — ער איז נישט פון די צװײ פאַר אַ דרײער, דער קלײנער, מען דאַרף אים דאָס צינגל נישנן שלײפן...

אזױ, מיר-נישט דיר-נישט, איז אין די שמוציקע רעסטאָראַנדלעך קלאָר געװאָרן, אַז שמחה מאיר, װאָס קױם די ערשטע האָר שפּראָצן אים אױפן פּנים, איז נישט נאָר אַ זון פון אַ טאַטן און אַן אײדעם פון אַ שװער, נאָר אַז אַזױ יונג װי ער איז, איז ער שױן טאַקע אַ שותף צום שװערס װעבערײ, אין װעלכער ער האָט שטעקן גאַנצע צען טױזנט רובל מזומנים, און דערבײ קװעטשט ער מער נישט די באַנק אין חסידים-שטיבל, נאָר פירט דעם שװערס געשעפטן גאָר מעשה-מענטש.

— ס'דער אמתער פױגל, — האָבן ייִדן װעגן אים זיך איבערגעװוּנקען און אים אַרײנגענומען מיט אָפענע אָרעמס אין די רעדלעך אַרײן. באַלד טאַקע האָבן סוחרים גענומען מיט אים רעדן װעגן מסחרים, מעקלערס האָקןזיך אַרום אים אָנגעהױבן דרײען און עלטערע ייִדן האָבן אים שױן אַפילו גענומען אַװעקפירן אין אַ װינקל און פרעגן זיך בײ אים עצות װעגן גוטע מסחרים, װאָס קײנער דאַרף װעגן זײ נישט הערן.

— א בר-דעת, אַן עילױשער קאָפּ, — האָבן ייִדן מיט בערד אױף אים אָנגעװיזן, — נאָר אַן אַכבראָש פּערװי סאָרט, נאָטע גנב...

דאס איז געװען אין לאָדזש דער גרעסטער שבח.

ער האָט נישט גערוט, שמחה מאיר. דער הױכער שטערן, באַזױמט מיט

די ברידער אַשכנזי

אַ דין געשױרן שפּיצל האָר, אױף װעלכע דאָס חסידישע זײדענע היטל ליגט שטענדיק פאַרקאַשערט, האָט נישט אױפגעהערט טראַכטן, זוכן, שפּעקולירן. דאָ האָט ער אױסגעפונען, אַז די װײבערישע טיכער, װאָס ער אַרבעט אױס, זענען צו-גרױס און ברײט, כאַפּן אַ סך װאָל אַרײן. אמת, זײ גײען, אָט די דאָזיקע טיכער, מען פאַרדינט אין זײ זײער שײן, אָבער װוּ שטײט עס געשריבן, אַז זײ מוזן פּונקט זײן אַזױ גרױס און ברײט װי זײ זענען ? עס װעט נישט זײן קײן אומגליק, אַז זײ װעלן זײן אױף אַ צאָל שמעלער און קירצער. קײן שום ייִדענע, קײן קאַצאַפּקע אין רוסלאַנד װעט זיך נישט כאַפּן, צי איר טוך איז אױף אײן אײנציקן צאָל קלענער. אַפילו סוחרים װעלן זיך נישט כאַפּן. װאָס איז אַ צאָל ? גאָרנישט מיט נישט פאַרן קונה, אָבער גאָר אַ סך פאַרן פאַבריקאַנט. שמחה מאיר, װאָס האָט קײנמאָל נישט אַרױסגעלאָזט דאָס בלײ-שטיפטל פון אונטערן אױער, כדי עס צו כאַפּן בײ יעדער געלעגנהײט און אַ רעכן-טאָן אױף װאָס נאָר עס לאָזט זיך, אױף פּאַפּיר, אױפן טישטעך פון טיש, אױף דער װאַנט אָדער אױ,זדעם דעם ערשטן בעסטן שטיקל סחורה, האָט שנעל אױסגערעכנט, אַז יעדער אַרבעטער מאַכט דרײ טיכער אַ טאָג, װאָס מאַכט אױס הונדערט און פערציק שטיק אױף אײן טאָג, אַ קנאַפּע טױזנט אַ װאָך און פערציק טױזנט אַ יאָר. װען מען זאָל בלױז אַראָפּכאַפּן צו אײן צאָל פון אַ טוך, װאָס װעט זיך גאָרנישט אָנזען, װעט עס אַרײנברענגען אַ שײנע סומע, גאָר אַ לײטישע בײם שפּאָרן װאָל.

שױן אױף צומאָרגנס האָט ער געהײסן די װעבער אַראָפּכאַפּן אַ צאָל פון די טיכער.

— דער אַלטער װיל, מען זאָל „שיסן" אױפן צאָל ? — האָט טוביה „נישט הפקר" געפרעגט און געװוּנקען מיט אַן אױגל.

— איך װיל נישט הערן אַזעלכע רײד, — האָט אים שמחה מאיר גלײך אָפּגעשײגעצט. — די טיכער זענען בלױז צו לאַנג. טו, װאָס מ'הײסט, און רעד נישט אַזױפיל. קײנער דאַרף נישט װיסן, װאָס אין דער װעבערײ טוט זיך.

די װעבער האָבן געטאָן, װאָס שמחה מאיר האָט געהײסן. זײ האָבן אַפילו אַ ביסל אונטערגעצױגן די טיכער, זײ זאָלן דעם אָפּגעשאָסענעם צאָל צוריקגעבן, װי שמחה מאיר האָט עס געגעבן אָנצוהערן. קײנער האָט זיך נישט געכאַפּט, נישט נאָר די װײבער, נאָר אַפילו נישט די סוחרים. ס'איז אַראָפּ גלאַטיק, װי אױף פּוטער, און שמחה מאיר האָט געקװאָלן פון נחת. זעענדיק אַז עס גײט, האָט שמחה מאיר װײטער געטראַכט װעגן אָפּשפּאָרונגען. ער האָט געלאָזט מאַכן אַ טוך מיט שטרײך-גאַרן, אַ װאָל-פאָדעם, װאָס איז געמישט מיט אָפּפאַל, לאָדזש האָט גענוג שפּינערס געהאַט איצט. װאָס זענען געװען ספּעציאַליסטן אױף אַזאַ פאָדעם אױסצואַרבעטן. האָר גרױסע מבינים האָבן זיך דערױף פאַרשטאַנען, װען זײ האָבן אַ פאָדעם צעדרילעװעט, פונאַנדערגעװיקלט. סוחרים האָבן זיך דערױף נישט געכאַפּט.

די ברידער אַשכנזי

ער האָט צוערשט געמאַכט אַ פּראָבע צו זען, װי אַזױ עס װעט גײן. עס איז אַװעק, נישט ערגער װי דער אַראָפּגעשאָסענער צאָל און שמחדן מאיר איז אַ גרױסער אָפּנעמער פון הײמישן שטרײך-גארן געװאָרן.

' װאָס װײטער האָט ער אַלץ נײערע פּרוּװן געמאַכט. ער האָט געלאָזט װעבן אַ טוך, װאָס פון אױבן האָט עס װאָל, פון אונטן װאָל, נאָר אין דערמיט איז אַרײנגעװעבט בײנװל. דערפאַר האָט ער געלאָזט אין די ברעגן זײער שײנע און רױטע בלומען אײנװעבן. טוביהלע „ס'איז נישט הפקר אַ װעלט" האָט זײער פאַרביקע בלומען געװוּסט אַרײנצוּװעבן אין די ביליקע שאַלן. רוסישע װײבער האָבן די טיכער געכאַפּט פון די הענט און שמחה מאיר האָט גענומען אױסאַרבעטן אַ סך אַזעלכע. ער האָט אַפילו צוגענומען נײע געזעלן אױסצואַרבעטן די בלומען. די טאָפּל-טיכער זענען געװאָרן די סענסאַציע פון לאָדזש. באַלד האָבן אַנדערע גענומען זײ נאָכמאַכן, אָבער בין װאָס װען, האָט שמחה מאיר געמאַכט געלט.

מיט דער צײט האָט ער גענומען אױסאַרבעטן אַ ביליק טוך פון בלױז בײנװל. אַ טוך אַ געמײנס, אַ דינס, אָבער זײער אַ ביליקס, װאָס זאָל קאָנען זײן צוטריטלעך פאַר אַלע װײבער, פאַר די סאַמע אָרעמסטע. די אַרבעטער האָבן זײער שנעל געמאַכט די ביליקע טיכער, שיטער, פלינק, אױסגעאַרבעט צו זיבן-אַכט שטיק אין אַ טאָג, אָבער דערפאַר זענען זײ געװען זײער פאַרביק, דורכגעװאָרפן מיט די שרײענדיקסטע פּאַסן. ער האָט אַלעמאָל געװוּסט, שמחה מאיר, כאָטש ער איז נאָך גאָר אַ יונגערמאַנטשיקל, נישט לאַנג פון דער גמרא, געװען, אַז אַ ביליק צוקערל דאַרף מען אין אַ זײער פאַרביק פּאַפּירל אײנװיקלען, עס זאָל ציען. און די טיכער זײנע האָבן געצױגן. ער האָט געקריגן באַשטעלונג נאָך באַשטעלונג. דער שװער זײנער האָט זיך געבלאָזן, עס איז אים נישט אָנגעשטאַנען, װאָס זײן װעבערײ די סאָלידע און די גוטע, מאַכט שמאַטעס, אַרבעט בײנװל און „װיגאָניע", אָפּפאַל פון ערגסטן סאָרט. אָבער שמחה מאיר האָט אים נישט געהערט. די דאָזיקע טיכער האָבן גענומען בעסער גײן פון די װאָלענע און טײערע, אַרײנגעבראַכט זײער גוטע פאַרדינסטן, און שמחה מאיר האָט נישט אײנגעזען, פאַרװאָס ער זאָל זײ נישט מאַכן.

— אין װעלכער תּורה שטײט עס געשריבן, אַז פאַר װאָל קריגט מען מער גן-עדן, װי פאַר בײנװל ? — האָט ער געפרעגט מיט אַ גמרא-ניגון. — זאל מיר דער שװער װײזן, כ'בין אַ בעלן צו זען.

ר' חײם אַלטער האָט גענומען רעדן װעגן סוחרישקײט, װעגן סאָלידקײט, נאָר שמחה מאיר האָט אַפילו נישט געהערט.

— דער שװער קאָן זיך פאַרלאָזן, — האָט ער געזאָגט אין אים פאַרשטעלט די קונים, מיט װעלכע ער האָט געװאָלט רעדן. — צו װאָס זאָל זיך דער שװער מטריח זײן ? איך װעל שױן אַלץ אַלײן באַזאָרגן.

ר' חײם האָט עפּעס דערפילט, אַז שמחה מאיר איז צו גוט צו אים, צופיל צדיק אין פּעלץ, װאָס האָט אים באַומרואיקט, געשראָקן אַפילו.

די ברידער אַשכנזי

139

אײך האָט ער זיך געפילט באַלײדיקט, װאָס דער ראָצער איז אים דאָ אַזױ אַרײנגעקראָכן און פונאַנדערגעלײגט זיך װי בײם טאַטן אין װײנגאָרטן. ער האָט כסדר געבונטעװעט זיך, אָפּגעמאַכט יעדן טאָג צו נעמען אים אין די הענט אַרײן, צו װערן צוריק באַלעבאָס, צו װײזן אים, װער עלטער איז. מיטאַמאָל פלעגט ער זיך טאַק אַרײנרײסן אין דער װעבערײ, נעמען שרײען, זאָגן דעות, רעדן מיט סוחרים, אָבער סײ די װעבער, סײ די סוחרים האָבן געזען, אַז ער װײסט נישט װאָס ער רעדט, אַז ער האָט קײן אַנונג נישט װאָס אין געשעפט טוט זיך, און זײ האָבן זיך אַרױסגעדרײט פון אים און גערעדט מיט שמחה מאירן. נײן, ער האָט שױן נישט געקאנט צוריקכאַפּן דאָס, װאָס ער האָט אַרױסגעלאָזט. אױך פריער, פאַר שמחה מאירן, האָט ער װײניק געװוּסט אין די מסחרים, אַלץ האָט געטאָן פאַר אים שמואל לײבוש. ער האָט בלױז אונטערגעשריבן פּאַפּירן, װעקסלען, און גענומען געלט, װען נאָר ער האָט געדאַרפט. איצט האָט ער גאָרנישט געװוּסט מער אין מסחר. אַלץ האָט געטאָן שמחה מאיר. און אָפּשרײענדיק, אָנטומלענדיק, אָן אַ סדר, אָן אַ טאָלק, איז ער אַװעק פון דער װעבערײ מיט דעם אײגענעם, מיט װאָס ער איז געקומען.

ער האָט אים נישט באַהאַנדלט שלעכט, דער אײדעם זײנער, חלילה, ער האָט אים, װי פריער דער משרת זײנער, געגעבן אונטערצושרײבן אַלערלײ פּאַפּירן און װעקסלען, אין װעלכע ער האָט אַפילו נישט רעכט אַרײנגעקוקט, נישט געװוּסט, װאָס אַזױנס דאָרט איז געשריבן. פּונקט אַזױ האָט ער אים געגעבן געלט, װיפיל ער האָט נאָר געװאָלט אױף דער הוצאה. פּריװע זײן װײב, האָט װי שטענדיק אױסגעשטרעקט די פּולכנע אױסגעבריליאַנטעװעטע האַנט נאָך געלט, נאָך אַ סך געלט. אױך ער אַלײן, ר' חײם, האָט געהאַט שיטערע פינגער, ער האָט געדאַרפט אױף סעודהלעך פאַר די חסידיס, אױף ריעעס זומער אין די װאַרעמבעדער. שמחה מאיר האָט אים נישט אָפּגעזאָגט. אָבער ער האָט זיך נישט געפירט, שמחה מאיר, װי פריער ס'איז געװען דער מנהג, צו געבן אומגעצײלט, אומפאַרשריבן. ער האָט נישט געהאַלטן, װי זײן שװער, אַז װאָס װײניקער חשבון, אַלץ מער מזל-ברכה. ר'האָט אַלץ פאַרשריבן, יעדן גראָשן, יעדע פּרוטה.

שמואל לײבוש, דער משרת, האָט זײער שטיל געפּרוּװט אַמאָל אָנטאָן עגמת-נפש זײן באַלעבאָס.

— ר' חײם, — האָט ער געברומט, — דער קלײנער געפעלט מיר נישט, האַלט אים אױפן אױג.

נאָר ר' חײם, אַ ייִד אַ פױלער, אַ געניסער, אַ מענטש װאָס לאָזט צו זיך נישט צו קײן עגמת-נפש, האָט פײנט זיך אָפּצועסן דאָס האַרץ, האָט מיטן גרעסטן בטחון, װאָס נאָר ער האָט געהאַט, אַװעקגעמאַכט מיט דער האַנט און נישט געלאָזט פאַלן קײן שטױב אױף זײן געמיטלעכקײט. ער האָט נישט געקאָנט זיך אָפּזאָגן פון זײן װײכער אָטאָמאַנע, פון זײנע סעודהלעך, פון זײנע שמעקעדיקע ציגאַרן. איבערהױפּט האָט ער נישט געקאָנט אָפּלאָזן זײן באַ-

140

די ברידער אַשכנזי

טעמטע פּריװע, לאָזן זי פאָרן אַלײן אין די אױסלענדישע בעדער, װוּ מענער עסן זי מיט די אױגן, װען ער באַװײזט זיך מיט איר בײם שפּרודל-קװאַל. ער האָט געהאַלטן פון דעם כלל — לױב גאָט פון טאָג אױף טאָג, אַ מענטש דאַרף האָבן בטחון, מיט גאָטס הילף װעט זײן אַלץ רעכט.

ר' חײם האָט גענומען געלט בײ שמחה מאירן, װיפיל נאָר ער האָט געװאָלט, און שמחה מאיר האָט פאַרשריבן, װיפל נאָר ער האָט געװאָלט.

— זאָל דער שװער פאָרן געזונט, — האָט אים שמחה מאיר צוגעװוּנטשן צו זײנע רײזעס אין די בעדער. — צו װאָס זיך שטיקן דאָ אין רױך און אין טומל ? איך װעל שױן אַלץ באַזאָרגן.

צום יאָר, װען שמחה מאיר האָט אונטערגעפירט אַ סך הכל פון די געשעפטן, האָט זיך אַרױסגעװיזן, אַז די װעבערײ האָט גאָר גוט געמאַכט. זײנע נײע טיכער, די אָפּשפּאָרונגען בײ װאָל, דאָס פירן אין אָרדענונג די ביכער, דאָס אַרומשפּאַנען אין די רעסטאָראַנדלעך צװישן די טישלעך, דאָס באַזאָרגן די פראַכטן אין צײט, דאָס האַלטן די װעבער אױפן אױג, דאָס אַלע האָט אַ גרױסע פּעולה געהאַט. אױך האָט שמחה מאיר אין די קלײנע רעסטאָראַנדלעך עטלעכע זײער געלונגענע געשעפטלעך געמאַכט. ער האָט אײנגעהאַנדלט אױף קרעדיט עטלעכע פּאַרטיס בײנװל צו דער צײט און פאַרקױפט זײ צו דער צײט מיט זײער אַ גוטן ריוח. ער האָט אָט די געשעפטן נישט פאַרשריבן אין די ביכער. זײ האָבן גאָרנישט געהאַט צו טאָן מיט דער װעבערײ, זײ זענען געװען זײנע אײגענע, צו װעלכע דער שװער האָט נישט קײן עסק און פון װעלכע ער דאַרף גאָרנישט װיסן. נישט ער האָט דעם בײנװל געהאַלטן בײ זיך, נישט ער האָט אים געקױפט פאַר זיך. ער האָט די פּעק בײנװל אַפילו פאַר די אױגן נישט געזען. ער האָט זײ געקױפט אומגעזען און אַזױ פאַרקױפט. דערצו נאָך האָט דער שװער אַרױסגענומען פיל מער, װי אים איז געקומען פאַרן יאָר.

שמחה מאיר האָט מיט הנאה געשריבן די חשבונות אומעטום, אױף אַלע טישטעכער, שטיקלעך סחורה, װענט אין טירן. פאַרן ערשטן יאָר האָט די אַרבעט זײער אַ שײנע הכנסה געגעבן. ער האָט געקאנט זײן צױפרידן . אָבער ער איז עס נישט געװען.

יעקב בונם, זײן צװילינג-ברודער, װאָס איז ייִנגער פון אים מיט עטלעכע מינוט, האָט אים קײן מנוחה נישט געגעבן. פּונקט װי אַמאָל אין הױף זײערן, האָט ער איצט װידער געהאַט די אױבערהאַנט איבער זײן עלטערן ברודער. שמחה מאירן האָט געפרעסן די קנאה. ער איז שלעכט געשלאָפן אױף זײן געלעגער אין די נעכט.

קאַפּיטל זיבעצן

באַלד נאָך שמחה מאירס חתונה האָט שמואל זײנװל דער שדכן גענומען רעדן יעקב בונמען אַזאַ גרױסן שידוד, אַז ר' אברהם הערש איז געבליבן

די ברידער אַשכנזי

141

זיצן אין דער ערשטער װײלע אַ צעחושטער, װאָס איז גאָרנישט אין זײן טבע געװען.

— מיט װעמען רעדט איר, ר' שמואל זײנװל, מײן בחור אַ שידוך ? — האָט ער איבערגעפרעגט. — מיט ר' קלמן אײזנס אַן אײניקל ?

— יאָ, יאָ, מיט קלמן אײזנס אַן אײניקל, — האָט שמואל זײנװל איבערגעזאָגט, אױסציענדיק יעדעס װאָרט און קוקנדיק זיגעריש ר' אברהם העריטן אין די אױגן. — אַזױ װי איך זאָג דיר, אברהם הערש, מיט קלמן אײזנס אײניקל.

װי שטענדיק האָט ער ר' אברהם הערשן געזאָגט „דו" און קלמן אײזן, װאָס אַפילו הינטער די אױגן רופן אים ייִדן מיט אַ „רב", האָט ער אָנגערופן בלױז בײם נאָמען — קלמן.

שמואל זײנװל האָט זיך גענומען רימען, װאָסער עזות-פּנים ער איז, און אָפּגעטאָקט אַ ליגן, אַז ער איז אַרײנגעגאַנגען צו קלמן אײזן אין די סאַליעס און אים געזאָגט :

— הערסט, קלמן, איך װיל זאָלסט טאָן מיט אברהם הערשן פון לאָדזש...

אָבער ר' אברהם הערש האָט אים נישט געװאָלט הערן. ער האָט זיך געקענט אױף שמואל זײנװלס גוזמאות.

— יאָ געזאָגט, נישט געזאָגט, — האָט ר' אברהם הערש אים איבערגעהאַקט, — דער עיקר איז, צי עס איז אײערס אַ המצאה, ר' שמואל זײנװל, צי מען האָט אײך געהײסן רעדן דעם שידוך ?

— געהײסן, געהײסן, — האָט שמואל זײנװל געענטפערט בײז, װאָס מען גלױבט אים נישט זײנע מעשות, — פון כלהס צד װיל מען.

— נישט צו פאַרשטײן, — האָט ר' אברהם הערש געזאָגט, נעמענדיק אַ גוטן שמעק טאַבאַק, עס זאָל אים קלערער װערן אין קאָפּ.

כאָטש דער ר' קלמן אײזן האָט געװױנט אין װאַרשע, איז פונדעסטװעגן נישט געװען קײן אײן ייִד אין לאָדזש, אין גאַנץ פּױלן אַפילו, װאָס זאָל פױאים אים נישט װיסן. מען האָט אים געשאַצט אין די מיליאָנען. דערצו איז ער געװען אַ גדלן אַ גרױסער, מענטשן האָבן פאַר אים געציטערט. אױך איז ער געװען אַ גערער חסיד, אַ שונא פון די אַלעקסאַנדערער חסידים. און ר' אברהם הערש האָט נישט געקאָנט פאַרשטײן, װאָס דאָ איז געשען אַזױנס, אַז פון ר' קלמנס הױז זאָל מען שיקן צו אים. און װעגן װעמען ? װעגן יעקב בונמען ! ער װאָלט נאָך פאַרשטאַנען, װען עס װאָלט געגאַנגען װעגן שמהה מאירן. אַן עילױ כאָטש ! אָבער יעקב בונם?....

דער אײנציקער װאָס האָט געװוּסט דעם סוד, איז געװען יעקב בונם אַלײן.

אױף דער חתונה פון זײן ברודער, טאַקע בײ דער חופּה, אין הײף, האָט אַ מײדל, אַ גרינע און דאַרע, װאָס האָט נאָך גרינער און דאַרער אױסגעזען אין לאַנגן װײס-זײדענעם קלײד, גענומען מיט אים רעדן.

— אפשר װעלן זי זיך אַביסל אָפּרוקן, קאַװאַליער, — האָט זי אים

142

די ברידער אַשכנזי

געזאָגט, — איך װיל זען די חופּה, און זי זענען מיר, קײן עין-הרע, צו גרױס געװאקסן...

ער האָט זיך אָפּגערוקט. אָבער זי האָט נאָך אַלץ נישט געזען.

— אפשר װעלן זי מיך אַביסל אונטערהױבן, קאַװאַליער ? — האָט זי אים װידער געזאָגט און זיך פונאַנדערגעלאַכנן או איר חברטע. — און שאָקלען זי נישט אַזױ מיט דער הבדלה אין דער האַנט, זי װעלן מיר פאַרטריפן דאָס קלײד מיט חלב.

ער איז רױט געװאָרן. זי האָט פון אים געלאַכט :

— זי מײנען, אַז איך װאָלט אין עפּעס אָפּגעביסן ? — האָט זי געזאָגט. — איך בײס נישט.

ער האָט געענטפערט חסידיש :

— איך מײן גאָרנישט.

דאָס מײדל האָט געלאַכט פון זײן פאַרשעמטקײט.

— זי זעען גאָר נישט אױס צו זײן אַזױ פאַנאַטיש, װי זי מאַע זיך, — האָט זי אים געזאָגט און זיך צוגערוקט נאָענט צו אים, געטוליעט זיך מיט אירע זײדנס אין דער גרױסער ענגשאַפט אינגאַנצן אין אים אַרײן. אַלײן נישט װיסנדיק װי אַזױ, האָבן זײ זיך פּלוצלונג געהאַלטן בײ די הענט.

— פאַרװאָס האָבן זי געלאָזט אינס ברודער חתונה האָבן פאַר אינען ? — האָט זי אים שטיל געפרעגט, — זי זענען דאָך גרעסער.

— ער איז עלטער, — האָט יעקב בונם געענטפערט.

— אָ, — האָט דאָס מײדל זיך געװוּנדערט, — און זי װילן אַ כלה ?

יעקב בונם האָט נישט געענטפערט, געשעמט זיך.

דאָס מײדל האָט אים אַ דריק געגעבן מיט דער האַנט.

— מיך װאָלטן זי װעלן פאַר אַ כלה ? — האָט זי געזאָגט און זיך שפּיציק פונאַנדערגעלאַכט.

יעקב בונם האָט זיך אינגאַנצן באַגאָסן מיט רױטקײט.

— זי זענען אַ שײנער קאַװאַליער, — האָט אים דאָס מײדל געזאָגט. — נאָר װען זי גײען נישט חסידיש געקלײדט, װאָלט איך אין אין מער גוסטירט. און איך בין אַ שײנע ?

ער האָט נישט געענטפערט, ער האָט זיך געשעמט. דערצו זענען מענטשן געשטאַנען אַרום. ער האָט מורא געהאַט, מען זאָל נישט דערזען װנאָענט ער שטײט מיט אַ מײדל. אָבער דאָס מײדל האָט אים נישט אָפּגעלאָזט. זי האָט זיך פון אַרומיקן עולם גאָר נישט געמאַכט.

— זי מוזן מיר זאָגן, צי איך געפעל אין, — האָט זי געזאָגט, כאָטש זי איז אים נישט געפעלן געװאָרן פאַר אַ שײנע.

— מײן נאָמען איז פּערל, פּערל אײזן פון װאַרשע, — האָט זי געזאָגט מיט שטאָלץ. — אַז זי װילן, זענען מיר גאָר קרובים, װײל מיר געהערן זיך אָן מיט דער כלה דינהלע פון דער מוטערס זײט. איך בין ספּעציעל געקומען פון װאַרשע אױף דער חתונה.

די ברידער אַשכנזי

143

דער עולם האָט זיך גענומען פונאַנדערגײן פון דער חופּה. דאָס מײדל האָט אים אַ פעסטן קװעטש געטאָן בײ דער האַנט און זיך אױסגעמישט מיטן עולם, צוטאַנצנדיק צו דער מוזיק פון דער קאַפּעליע.

יעקב בונם האָט זי מער נישט געזען. ער האָט זי געדענקט. זי איז געװען דאָס ערשטע מײדל, װאָס האָט אים בײ דער האַנט גענומען, גערעדט מיט אים אַזױ. אָבער געטראַכט װעגן זיך און דעם מײדל האָט ער נישט. גאַנץ אַנדערש איז געװען מיט דעם װאַרשעװער מײדל פּערעלע אײזן. זי האָט דעם גרױסן צעװאקסענעם שװאַרצאױגיקן בחור, װאָס פײער שפּריצט פון זײנע בליקן, ליב געקריגן, צוגעזאָטן געװאָרן צו אים מיט איר גאַנצן מאָגערן גרינלעך-קרענקלעכן מײדלשן לײב. און זי האָט גענומען רעדן אין שטוב, מען זאָל שיקן אַ שדכן צום בחורס פאָטער רעדן אַ שידוך.

אַז פּערעלע האָט די װערטער אַרױסגעזאָגט פאַר דעם פאָטער אירן, איז ער געװאָרן בלאַס.

— פּערעלע, ברענג עס נישט פאַרן מױל ! — האָט ער זיך געבעטן אַ דערשראָקענער און פאַרהאַלטן איר דאָס מױל מיט דער האַנט. — מער פעלט נישט, דער זײדע זאָל עס דערהערן.

דער זײדע ר' קלמן, כאָטש שױן אַ ייִד אין די העכערע זיבעציקער, האָט געהאַלטן דאָס הױז זײנס, די דערװאקסענע זין מיט די גרױע בערד, װי חדר-ייִנגלעך, מען האָט געציטערט פאַר זײן בליק.

ער איז געװען אַ מיליאָנער. ער װײסט גאָר אַלײן נישט, װיפיל ער פאַרימאָגט, האָט מען גערעדט װעגן אים, און ער האָט טאַקע נישט געװוּסט. ער האָט געהאַט הײזער אַ סך, אַ גאַנצע גאַס הײזער אין װאַרשע, װאָס האָט זיך טאַקע גערופן אױף זײן נאָמען, „ר' קלמן אײזנס גאַס". אױך האָט ער פאַרמאָגט פיל װעלדער און ער האָט געפירט גרױסע מסחרים מיט דער מלוכה. ער האָט צוגעשטעלט שװעלן, סלופּעס און אַנדערע געהילץ פאַר אַלע באַן-ליניעס און טעלעגראַפן, װאָס די רעגירונג האָט געבױט. אָבער געפירט האָט ער דאָס אַלץ אױפן אַלטן שטײגער, װי אין דער צײט, װען ער איז נאָך גאָר אַ יונגערמאַן נאָך דער חתונה געװען און געהאַט אַ קלײנעם האָלץ-סקלאַד אױף דער אײזנגאַס אין װאַרשע. ער האָט נישט געהאַלטן פון קײן דירעקטאָרן און בוכהאַלטערס. פּונקט װי ער איז געקומען צו זײן פאַרמעגן אַלײן מיט די אײגענע הענט, אַזױ האָט ער געװאָלט פירן עס מיט די אײגענע הענט, אָן די נײע מאָדעס, אָן די גױים און דײטשן מיט זײערע ביכער.

ער האָט פײנט געהאַט נײקײטן, ר' קלמן אײזן. ער האָט זיך געהאַט זײן גאַנג פון װעלכן ער איז נישט אַראָפּ אױף קײן האָר.

װי לאַנג ער האָט געלעבט, האָט ער די זין זײנע, כאָטש זײ זענען שױן געװען ייִדן אין די יאָרן, נישט צוגעלאַזט צום מסחר. ער האָט זײ געהאַלטן אַלע בײ זיך אין גרױסן הױף, יעדן אָפּגעגעבן זײן היפּשע דירה און אים מיט דער פאַמיליע באַזאָרגט מיט אַלעם. אָבער טאָן עפּעס בײ זײן לעבן

די ברידער אַשכנזי

האָט ער זײ נישט געלאָזט. זײ האָבן בכלל נישט געהאַט קײן דעה אין הױז. זײ האָבן נישט געטאָרט אַלײן טאָן קײן שידוכים מיט זײערע קינדער, נאָר דער פאָטער האָט געדאַרפט אַלײן אױסזוכן שידוכים פאַר זײ, אַלײן געבן נדן און קעסט. יעדעס מאָל, װאָס עס איז צוגעקומען אַ נײ פּאָר, האָט ר' קלמן געהײסן צובױען אַ נײעם שטאָק אָדער אַ פליגל אין דעם לאַנגן הױף, װאָס האָט זיך געצױגן אין צװײ גאַסן אַרײן. אױך שבת און יום-טוב האָט קײנער פון זײנע זין און אײדעמס נישט געטאָרט אַלײן פירן בײ זיך טיש, נאָר קומען צום פאָטערס טיש, צוזאַמען מיט זײערע קינדער און אײניקלעך. דער טיש, אַ לאַנגער איבער דער גאַנצער לענג פון גרױסן עס-זאַל, איז געװען באַזעצט פון בײדע זײטן מיט אַ מאַסע מענטשן, מיט אַלע זין, טעכטער, אײדעמס, שנורן, אײניקלעך און אור-אײניקלעך, אַ חוץ אורחים, שײנע ייִדן, מלמדים פון די ייִנגלעך און הױז-מענטשן.

עטלעכע דינסטן, צוזאַמען מיט משרתים, האָבן באַדינט דעם גרױסן עולם. געזעסן זענען אַלע מיט אַ סדר, יעדער לױט זײנע יאָרן און יחוס. אױבנאָן, אױף אַ הױכער פאָטערשטול, איז געזעסן ר' קלמן אַלײן, אַ הױכער, אַן אָנגעזעענער, מיט אַ שנײ-װײסער באָרד, און געקיניגט איבער אַלע. קײנער האָט נישט געטאָרט אָנרירן דעם גאָפּל, אײדער ער האָט גענומען זײן גאָפּל אין האַנט ; קײנער האָט נישט געװאַגט אַרױסרעדן אַ װאָרט ביז ער האָט נישט עפּעס געפרעגט. צו די עלטערע זין זײנע, די ייִדן מיט די װײסע בערד, האָט ער גערעדט װי צו ייִנגלעך.

פּונקט אַזױ האָבן מורא געהאַט פאַר אים אַלע ייִדן אין װאַרשע, די גרעסטע גבירים און לומדים. ער איז געפאָרן אין אַ קאַרעטע מיט אַ פּאָר װײסע שימלען. אױף זומער אין די בעדער האָט ער מיטגעפירט משרתים און אַן אײגענעם שוחט. אױך צום רבין קײן גער איז ער געפאָרן אין דער קאַרעטע. און כאָטש ער איז געװען אַ חסיד און פרומער ייִד, האָט ער געטראָגן אַ געפּרעסטן קאָלנער און אַ היטל אַן אײגנס, װאָס ער אַלײן האָט צוגעטראַכט, אַ זײדענעם קאַשקעט מיט אַ ליאַקירענעם גלאַנציקן דאַשעק, װי עס טראָגן נאָר גױים. קײנער פון זײנע קינדער האָט אַזאַ וניטל נישט געטאָרט טראָגן. דאָס איז געװען זײן פּריװילעגיע. בײ זײן גאַנצער פרומקײט האָט ער דאָס גױאישע היטל געטראָגן. צוליב זײן גרױס גבירישקײט האָט דער דין פון נישט גײן אין די גױאישע װעגן צו אים קײן שײכות נישט געהאַט, װי צו אַ מלך, אַ שטײגער. אין שטאָט האָבן ייִדן זיך געסודעט װעגן זײנע פּריצישע גענג. מען האָט געזאָגט, אַז אין זײנע סאַליעס שטײען זילבערנע שפּײ-קעסטלעך. אױך װען ער גײט אין גאַס, טראָגט אים דער לײב-משרת נאָך אַ זילבערן שפּײ-קעסטל.

דער סאַמע גרעסטער בעל-פּחדן פאַרן פאָטער און זײן בליק איז געװען זײן ייִנגסטער זון שלמהלע. נישט קײן למדן, נישט קײן איבעריקער חכם, אױך אױסערלעך נישט קײן פּאַרשױן, אַנדערש פון אַלע זײנע צעושקסענע ברידער, האָט ער פאַרן פאָטער מורא געהאַט זיך גאָר צו װײזן. ער האָט

די ברידער אַשכנזי

145

קײנמאָל צװישן די ברידער נישט גענומען קײן װאָרט, נישט געמישט זיך אין קײן שום זאַך און אַרױסגעדרײט זיך פון זאָגן אַ דעה אין עפּעס.

— יאַך בין דאָך נישט קײן בר-דעת, — האָט ער אױף זיך אַלײן געיזאָגט זאָגט און אָפּגעקערט זיך אין אַ זײט, כדי מען זאָל אים לאָזן צורו.

דערצו איז ער אױך געװען אַן אַלמן, זײן קרענקלעך װײב איז אים געשטאָרבן. אױך האָבן זיך בײ אים קײן קינדער נישט געהאַלטן. די אײנציקע איז געװען זײן טאָכטער פּערעלע, אַ קרענקלעכע װי די פאַרשטאָרבענע מוטער אירע, אײך אַזאַ עקשנִטע און גרױסהאַלטערקע. דער פאָטער האָט פאַר איר מורא געהאַט. הענט און פיס האָבן גענומען אין אים װאַרפן װען פּערעלע האָט גענומען רעדן װעגן לאָדזשער בחור, װאָס געפעלט איר, װעגן שיקן אַ שדכן.

— בײס דיר אָפּ די צונג, איך האָב גאָרנישט געהערט, — האָט ער געזאָגט, כדי צו באַרואיקן די אײגענע מורא. — אָפּגעהיט זאָל מען װערן, דער זײדע זאָל זיך דערװיסן...

קײנער אין ר' קלמנס הױז האָט נישט געװאַגט אַלײן צו טאָן אַ שידוך מיט אַ קינד. דאָס האָט געהערט צום זײדן. דער שטענדיקער הױף-שדכן עזריאל כהן, אַ ייִד אַ לשון-הרעניק, אַ גרױסע צונג, װאָס קאָן קאַליע מאַכן שידוכים װען אים טױג צום עסק, אַ באַרעדער און אַן עזות-פּנים, װאָס דערפאַר טאַקע האָט מען אים געמוזט האַלטן אין הױז, האָט אַלע שידוכים אין הױף דורכגעפירט. ער איז געװען אױסגעקאָכט אין יעדנס פאַרמעגן, שטאַנד, ער האָט געקענט גאַנץ פּױלן, געקאָנט אױסרעכענען יעדנס יחוס ביז אין װיפלטן דור אַרײן. ר' קלמנס הױז איז געװען זײנס. ער האָט געהאַלטן אַלעמען אױפן אױג, און װי נאָר עס איז געקומען די צײט אַ שידוך צו טאָן מיט אַן אײניקל, איז ער אַרײן צו ר' קלמנען און גענומען רעדן. ער האָט קײנמאָל קײן טעות נישט געהאַט, נישט אין געלט, נישט אין יחוס. ר' קלמן האָט זיך אױף אים פאַרלאָזט. און אַמאָל, אַפילו שױן נאָך דער חתונה, אַז ר' קלמן האָט געװאָרפן אַן אומחן אױף אַן אײדעם פון אַן אײניקל, האָט ער גלײך געהײסן דעם װײבל זי זאָל איר מאַן אָפּגטן. און מען האָט אָפּגעגט. מען האָט געװײנט און אָפּגעגט. פון אַלײן זיך אױסקלײבן אַ זיװג האָט מען דאָ אין הױז נישט געװוּסט. ר' קלמן, און נאָך מער זײן שדכן עזריאל כהן, װאָלטן אַזאַ זאַך נישט מוחל געװען. אין שלמהלע האָט געפלאַטערט בלױז פון געדאַנק, צו גײן רעדן מיטן פאָטער װעגן פּערעלעס בחור, װאָס איר איז געפעלן געװאָרן אין לאָדזש.

אָבער פּערעלע, אַ קרענקלעך-אױפגעהײטערטע, אַ מיוחסת בײ זיך דערפון, װאָס זי איז געבליבן אײנע פון אַ סך, אַ גרױס-האַלטערקע אין אַן אײנגעשפּאַרטע, האָט נישט נאָכגעגעבן און געאַרבעט מעשים. זי איז געגאַנגען צו דער באָבע תּרצה.

די באָבע תּרצה, אַ געלײמטע, אַ קראַנקע און אַלטע, איז געװען די אײנציקע, װאָס האָט געהאַט בײ ר' קלמנען אַ דעה. צוזאַמען מיט איר איז

146

די ברידער אַשכנזי

ער דאָס דערגאַנגען צו זײן פאַרמעגן. זי האָט געאַרבעט, עצות אים געגעבן, אַ חכמה אַ ייִדענע געװען, און כאָטש זי איז שױן געלעגן זינט עטלעכע יאָר געלײמט, האָט זי געװוּסט װעגן אַלעם, װאָס אין שטוב טוט זיך, װעגן אַלע געשעפטן, מסחרים, נחתן און דאגות.

אין אַ ברײט הימל-בעט, אײנגעהילט אין טיולן און אין שפּיצן, האָט זי, װי איר געזונטער מאַן בײם טיש, געקיניגט אַ געלײמטע אין בעט ; יעדן פרימאָרגן האָבן אַלע קינדער און אײניקלעך געדאַרפט צוקומען צו איר בעט און זאָגן איר גוט-מאָרגן, דערבײ איר געבן אַ קוש אין דער האַנט. יעדן יום-טוב האָט מען געמוזט צוקומען איר גוט-יום-טוב ביטן. אַלע דינסטן און משרתים האָבן איר געדאַרפט אױספרעגן װעגן אײנקױפן, פּרײזן. בײ איר האָט מען געדאַרפט נעמען די שליסעלעך פון די שאַפעס, װוּ דאָס פיל זילבערנע געשיר איז באַהאַלטן. אױך האָט אַ מנין ייִדן פון די שטוביקע טעלערלעקער געדאַװנט בײ איר יעדן שבת און יום-טוב, זי זאָל קאָנען נאָכזאָגן — ברוך הוא, ברוך שמו, אמן.

אָט צו דער באָבע תּרצה אין הימל-בעט האָט זיך פּערעלע פאַרנומען. די אַלטע האָט גלײך מיט איר װײבערשן שכל פאַרשטאַנען, װאָס די קלײנע װיל.

— פאַרליבט זיך, האַ, שיקסע ? — האָט זי געפרעגט און געשאָקלט מיט אַלע שפּיצן און טיולן פון איר אַלטן קאָפּ.

פּערעלע האָט זי גענומען קושן, שטאַרק, מיט פײער.

— באָבעשי, באָבע לעב, מלכה מײנע...

די אַלטע האָט זיך אַ כח אָנגעטאָן, אַ גלעט צו געבן דעם אײניקל מיט די געלײמטע הענט, און זי געמוסרט.

— נישט פאַרלאָזט זיך אױפן זײדן, האַ... — האָט זי געזיפצט. — נו מילא, איך װעל רעדן מיט אים... נאָר פאַרװאָס ביסטו אַזאַ גרינע ? אַ כלהמײדל דאַרף האָבן רױטע באַקן, װי די עפּעלעך, װי איך האָב געהאַט צו דער חתונה...

מער פון אַלע אײניקלעך האָט זי פּערעלען ליב געהאַט, טאַקע דערפאַר, װאָס זי איז געבליבן אײנע פון אַ סך; טאַקע דערפאַר, װאָס זי איז אַ טאָכטער פון שלמהלען, װאָס אַלע אין הױז לאַכן פון אים. װי יעדע מוטער, האָט זי ליב געהאַט דעם שװאַכערן פון די קינדער.

אַז די אַלטע האָט אַרײנגערופן דעם מאַן אירן צו זיך, געהײסן אים אַװעקזעצן זיך אױפן בעט און גענומען רעדן װעגן פּערעלען, איז דער אַלטער געװאָרן אַן אױפגעקאָכטער.

— װאָס, ליבעס בײ מיר אין הױז, װי בײ קלעזמער ! כ'װיל נישט הערן.

אָבער די אַלטע האָט אים געהײסן צוריק אַװעקזעצן זיך אױפן בעט.

— קלמן ! — האָט זי געזאָגט. — שפּילסט זיך מיט פײער. זי איז אַן אױסגעװײנטע, נעבעך, פון אַזױפיל קינדער, אַ יתומה....

ר' קלמן האָט זיך געקאָכט, נאָר אַז די אַלטע האָט געלאָזט אַ טרער

די ברידער אַשכגזי

147

— קלמן, לאָמיך נאָך זען איר חופּה פאַרן טױט. איך פיל, אַז כ'װעל לאַנג נישט אָנטרײבן...

איז דער אַלטער געװאָרן אָפּהענטיק און גענומען שטאַרק שנײצן די נאָז אין שניפּ-טוך.

— מסתם איז אַזױ באַשערט אױף מײנע אַלטע יאָרן, — האָט ער געזאָגט און אַ גלעט געגעבן דער אַלטער איבערן פּנים מיט דער האַרטער האַנט.

ער האָט גלײך געשיקט דעם לײב-משרת נאָך עזריאל כהן.

— זאָג נאָר, עזריאל, — האָט ער אים געפרעגט, — װער איז דאָס אײנעו אַן אברהם הערש אַשכנזי אין לאָדזש ? װײסט נישט ?

— ס'הײסט איך װײס נישט ? — האָט זי עזריאל כהן באַלײדיקט אי'ן ער האָט גענומען אױסרעכענען יענעמס יחוס ביז צען דורות, אַזױ אױך דעם יחוס פון אַלע זײנע נאָנטע, װער פון װעמען עס שטאַמט און װעומיט מיט װעמן עס האָט זיך משדך געװען.

— לאָדזש, לאָדזש, — האָט דער אַלטער געברומט בײז.

ער האָט נישט געהאַלטן פון לאָדזש, פון דער נײ-אױפגעקומענער שטאָט, װאָס ער האָט נאָך געקענט פאַר אַ פּיצעלע שטעטעלע.

— און צו װעמען פאָרט ער, דער אברהם הערש ? — האָט ער גע - װאָלט װיסן.

— קײן אַלעקסאַנדער. בײם װאָרקערס לעבן, איז ער געפאָרן צום װאָרקער.

— אַלעקסאַנדער... װאָרקע... — האָט זיך דער אַלטער פאַרקרימט.

װי אַן אמתער גערער, האָט ער פון אָט די רבײם נישט געקאָנט הערן. אָבער ער האָט קײן ברירה נישט געהאַט.

אַז עזריאל כהן האָט זיך דערװוּסט, אַז עס האַלט בײ אַ שידוך מיט לאָדזש, איז ער גאָר געװאָרן אַן אױפגעקאָכטער. ער האָט שױן געהאַט פאַר דעם מײדל זײן שידוך, װי אין קעשענע, אַ סך אַ בעסערן שידוך, װי פאַר ר' קלמנס הױז שטײט אָן. דערצו האָט ער נישט געקאָנט לײדן, װאָס אַ מײדל דאָרט נעמט זיך בונטעװען קעגן אים. װאָס שײך שידוכים, איז ער געװען דער באַלעבאָס. ער האָט טאַקע גלײך גענומען פּליאָטקעװען, באַרעדן, אַרבעטן מעשים, קאַליע מאַכן, װײזן זײן כוח. נאָר ר' קלמן אַלײן האָט אים געהײסן זיך אונטערגעבן.

— עזריאל, — האָט ער אים געזאָגט אַ געבראָכענער, — דאָס מאָל מוזן מיר פאַרבױגן. דײן שדכנות װעסטו סײ-װי-סײ האָבן.

אָבער אַזױ װי עס האָט נישט געפּאסט, אַז פון ר' קלמנס הױז זאָל מען אָנשלאָגן די ערשטע, איז עזריאל אַװעקגעפאָרן אױפן חשבון-הגביר קײן לאָדזש. דאָרט האָט ער זיך געזען מיט זײן גרעסטן שונא ר' שמואל זײנװל, װאָס איז אַלײן אַמאָל געװען אַ נגיד און קען אַ װעלט, און אים געלאָזט פאַלן אַ װאָרט

148

די ברידער אַשכנזי

װעגן דעם שידוך, װאָס ר' קלמן װעט אודאי נישט װעלן הערן, נאָר רעדן מאַכט נישט אױס. און אַז גאָט װעט העלפן, װעלן בײדע צום רב װעגן שדכנות נישט גײן, און האַלטן דאַרף מע די זאַך בסוד, קײן האָן זאָל נישט קרײען.

שמואל זײנװל האָט גלײך פאַרשטאַנען, אַז דער עזריאל כהן, דער גרעסטער שונא זײנער און באַרעדער, איז אים עפּעס צו גוט געװאָרן מיט אַ מאָל, האָניק זיס, אין אַז פון יענעם צד מוז מען ברענגען צום שידוך. אָבער עס האָט געשמעקט מיט אַ פעטן ביסן שדכנות און ער האָט זיך נישט געלאָזט בעטן. ער איז אַװעק צו אברהם הערשן און טאַקע גלײך אַרױסגעלײגט אױף טעלערלעך, אַז מען האָט געשיקט פון יענעם צד.

ר' אברהם הערש האָט אַרײנגערופן יעקב בונעמן און אים אָפּגעמאָסטן פון קאָפּ ביז די פיס.

ער האָט פאַרשטאַנען, אַז די זאַך איז דאָ נישט גלאַטיק, אַז נישט ד' קלמנס קאָפּ איז דאָ דערבײ, נאָר דעם מײדלס, און אַז עפּעס איז דאָ יעקב בונם נישט אינגאַנצן כשר.

— זאָג נאָר, יעקב בונם ! — האָט ער געזאָגט שאַרף, — װאָסערע מחזקות האָסטו געהאַט מיט ר' קלמן אײזנס אײניקל ?

יעקב בונט האָט זיך פאַררױטלט.

— כ'האָב זי בלױז געזען בײ דער חופּה אױף שמחה מאירס חתונה.

ר' אברהם הערש האָט אַ טיפן זיפץ געטאָן.

— קאָנסט שױן גײן, — האָט ער אים געזאָגט.

שױן דאָס צװײטע מאָל, װי ער איז נישט צופרידן געװען פון זײנע זין. דעם װאָרקער רבינס װערטער װערן מקײם, האָט ער געזען. אָבער קעגן דעם שידוך האָט ער גאָרנישט געהאַט. ר' קלמנס אײניקל ! און כאָטש ער האָט קײן רגע נישט געדאַרפט טראַכטן, האָט ער נישט באַלד געזאָגט יאָ, נישט אױסגעגעבן זיך פאַר דעם שדכן און בלױז געלאַסן געגעבן אָנצוהערן, אַז ס'לאָזט זיך רעדן.

די תּנאים זענען דורכגעגאַנגען שטיל. ר' קלמן האָט זיך נישט געװאָלט צופיל באַװײזן מיט זײן געפאַלנקײט. מען האָט שױן אין װאַרשעװער הײ זער אַזױ אױך גערעדט מיט חידוש װעגן דעם שידוך. אָבער די חתונה איז געװען אַ גרױסע. װי אַלע חתונות בײ אים אין הױז. דער גערער רבי אַלײן איז געקומען מסדר-קדושין זײן. אַ נדן האָט דער חתן געקריגן אַ גרױסן, אין די שװערע צענער טױזנטער, אױך האָט די כלה געהאַט אַ שײנע ירושה פון דער פאַרשטאָרבענער מוטער, געלט אין באַנק און הײזער. אױך מתנות האָט ער געקריגן אַ װעלט. נאָך שבועות איז געפּראַװעט געװאָרן די חתונה אין װאַרשע.

שמחה מאיר, צוזאַמען מיט זײן דינהלען און שװער און שװיגער, אױך די גאַנצע משפּחה פון טאַטנס און דער מאַמעס זײט זענען אַרױסגעפאָרן קײן װאַרשע אױף דער שמחה. שמחה מאיר האָט אױך זײן ברודער שײנע מתנות דרשה-געשאַנק געקױפט. מיט זײן ניכטערן שכל האָט ער גלײך פאַרשטאַ-

די ברידער אַשכנזי

149

,נען, אַז יעקב בונם איז אַרײן צװישן די גרױסע, און מיט די גרױסע דאַרף מען לעבן בשלום. אָבער פאַרגונען האָט ער אים נישט, נײן.

דאָס, װאָס ער האָט געמוזט מאַכן מיט אַרבעט, קאָפּ, שכל, יאָגן, דרײען, איז דעם ברודער זײנעם אַרײנגעפאַלן פיל מער פּלוצלונג, אומגעריכט, פאַר גאָרנישט, נישט פאַר זײן תּורה, נישט פאַר זײן קאָפּ, נאָר גלאַט אַזױ, פאַר עפּעס אַ נאַרישקײט פון אַ מײדל דאָרטן, װאָס איר איז געפעלן געװאָרן זײן

שמחה מאיר האָט זיך געפילט באַעװלט, שטאַרק באַלײדיקט. װאָסענ-

פנים האָבן געהאַט בײ אים זײנע צען טױזנט רובל נדן קעגן דעם פאַרמעגן, אין װעלכן יעקב בונם איז אַרײנגעקראָכן ! גאָרנישט מיט גאָרנישט, מיסט, פּליעװעס, װאָס דער װינט יאָגט אַװעק ! ער האָט געפילט די עװלה שװער, די קנאה האָט אים אױפגעגעסן. ער האָט נישט געקאָנט עסן, נישט געקאָנט רואיק שלאָפן. אײנס און צװײ האָט ער אָפּגעכאַפּט בײם טיש דאָס עסן ער האָט מער גערעכנט מיטן בלײשטיפטל אױף די פּאַפּירן, טישן, טישטעכער, אײדער געגעסן. ער האָט אױפן אָרט נישט געקאָנט רואיק אײנזיצן. ער האָט גערעכנט דעם ברודערס פאַרמעגן, זײן נדן, דעם װײבס ירושה, די ירושה, װאָס װעט קומען נאָך ר' קלמנס טױט, די מתנות, אַלץ האָט ער באַרעכנט, פאַרשריבן װוּ נאָר עס האָט זיך געלאָזט.

לעבן זײ האָט ער אַװעקגעשטעלט זײנע ציפערן, פון דער װעבערײ, פון יאָר פאַרדינסט. יאָ, זײ זענען געװען נישט שלעכט. פאַר אײן יאָר האָט ער אַ סך דערגרײכט, אָבער װאָסער פאַרגלײך איז דאָס מיט דעם ,װאָס זײן ברודער האָט דערגרײכט! און אַ פײער פון קנאה און צאָרן און אַ חשק נאָך פאַרדינסטן, נאָך גרױסע, שטאַרקע און לאָקנדיקע.

ער װעט אים װײזן, דעם גראָבן קאָפּ, דעם יעקב בונם, װער עלטער איז ! ער װעט אים װײזן אַ קונץ, אַז כאָטש ער איז צוגעגאַנגען מיט די בלױזע הענט, מיט װאָסערע נישטיקע צען טױזנט קאַרבאָװאַנצעס, װעט ער אים איבעריאָגן מיט זײנע פאַרמעגנס. אָ, מען דאַרף נאָר זיך נעמען צו דער אַרבעט ! מ'עט זען. דאָס גרײטע !

און לאַכן װעט דער, װער עס װעט לאַכן דער לעצטער.

מער װי פריער האָט ער געטראַכט אין די נעכט װעגן דער װעבערײ, װי אזױ ארױסצוציען פון איר װאָס מער. ער האָט געזען, אַז האַנט-װעבערײ האָט נישט קײן אָרט אין לאָדזש, אַז די צוקונפט געהערט דער מאָשין. די האנט-שטולן, האָט ער געזען, זענען אַן אַלט געפּגרט פערדל, װאָס שלעפּט די לעצטע טריט און װאָס דאַרף אים דערפירן צו דאַמף און קױמענס, כדי זיך דערנאָך אַװעקצולײגן און אױסציען די קאָפּיטעס. נײן, ער האָט נישט בדעה צו זיצן בײ די װעב-שטולן. קױמענס זענען זײן װעג. די שטולן זענען בלױז די טרעפּ, דאָס פערדל, װאָס שלעפּט אים דערצו, און אַ פערדל אַ פּגירה פרף מען די לעצטע בײטשן געבן, עס זאָל מער שלעפּן, נישטאָ װאָס צו קאַרגן.

150

די ברידער אַשכנזי

קײן גרױסע זיבן זאַכן פון די ביליקע טיכער, װי ער האָט געמאַכט פריער, װעט ער שױן נישט מאַכן איצט, האָט ער, געזען. לאָדזש איז אַ שטאָט פון נאָכמאַכער, פון אױסכאַפּן בײ אימעצן אַ קאָמבינאַציע, אַן אײנפאַל. װי נאָר ער האָט געמאַכט אַ רובל, האָבן שױן אַנדערע גענומען אים גאָכ - מאַכן, קאָנקורירן און אַרױסשלאָגן פון מאַרק. מען װעט מוזן טראַכטן װעגן נײע זאַכן. דערװײל ביז װאָס װען — דאַרף מען שפּאָרן אױף װאָס עס לאָזט זיך. שמחה מאיר האָט באַזײטיקט עטלעכע מעקלערס און קאָמיסיאָנערןװאָס װאָס האָבן גענומען קאָמיסיע, און ער האָט געזען אַלײן זיך פאַרבינדן מיט די סוחרים אין קונים. דאָס האָט פאַרשפּאָרט אַ שײנע מטבע. ער האָט זיך אױך אַראָפּגעכאַפּט אין עטלעכע קלײנע שטעטלעך אַרום לאָדזש און אױסגעזוכט עטלעכע ייִדן לױנקעטניקעס, װאָס זאָלן אים אױסאַרבעטן טיכער פאַר זײער ביליק. ביליקער נאָך װי עס מאַכט אױס צו אַרבעטן אַלײן. דערנאָך האָט ער אױך זיך דערטראַכט, אַראָפּצונעמען די װעבער זײנע אַ האַלבן רובל אַ װאָך פון לױן, װאָס װעט אַרײנברענגען רײנע פינף און צװאַנציק רובל אַ װאָך, הונדערט רובל אַ חודש, און העכער טױזנט רובל אַ יאָר, נישט רעכענענדיק קײן פראָצענט פון דער סומע.

מיט דער שענסטער האַנטשריפט, װאָס ער האָט זיך אױסגעלערנט פון די בריװנשטעלערס, האָט ער אױפגעציקלט אַ מעלדונג װעגן דעם און געהײסן שמואל לײבושן אױסהענגען זי אײף דער װאַנט פון דער װעבערײ.

די געזעלן האָבן געװײנט, געבעטן. די װײבער זענען געקומען פאַלן צו די פיס, נאָר שמחה מאיר האָט נישט נאָכגעגעבן.

— װער עס װיל נישט, קען זיך גײן געזונטערהײט, — האָט ער געזאָגט, פאַררוקנדיק די הענט אין די קעשענעס פון די טוכענע הױזן און שטעלנדיק זיך אױף די שפּיץ-פינגער, אױסצוזען העכער, — איך װעל גאָר איבערגײן אױף דאַמף.

קאַפּיטל אַכצן

אין װעבערישן שולכל „אהבת רעים", װאָס איז אױפן באַלוט, אַרײנגעקװעטשט צװישן נידעריקע װעבערישע הײזלעך און פּאַרקאַנעס פון האָלץ און קױלן-סקלאַדעס, איז געװען הײס און אָנגעשטרענגט.

די װעבער האָבן שױן לאַנג געהאַט אָפּגעזאָגט עלינו לשבח נאָכן שבתדיקן דאַװענען און אָנגעשפּיגן פון אַלע זײטן אױף די געצנדינער, װאָס דינען צו נאַרישע און פּוסטע געטשן, װעלכע העלפן זײ נישט אין זײערע געבעטן. די באַװײבטע װעבער האָבן שײן געהאַט אײנגעפּאַקט די ביליקע טליתים אין די קלײנע קאָלירטע באַלמעלאָכישע טלית-זעקלעך. די בחורים האָבן באַהאַלטן אין די קעשענעס פון די טוכענע שבתדיקע געהאַקטע קאַפּאָטעס די קלײנטשינקע סידורימלעד. דאָך האָט מען זיך נישט געאײלט אַהײמ-

די ברידער אַשכנזי

151

צולױפן צום טשאָלנט, װי געװײנלעך אין שבתדיקע טעג, נאָר מען האָט זיך געשטיפּט און געשטױסן אַרום באַלעמער.

דאָרע, אױפן באַלעמער, װוּ מען לײענט געװײנלעך די תּורה, איז געשטאַנען דער בעל-קורא פון שולעכל, טוביה, װאָס מען רופט אים „ס'איז נישט הפקר אַ װעלט", און געקלאַפּט מיט דער האַנט אין אױסגעריבענעם סאַמעטענעם טישטעך, װאָס ליגט פאַרשפּרײט אױפן שולחן.

— ייִדן, שאַ ! — האָט ער גערופן. — ייִדן, לאָזט רעדן !

נישט װעגן הײליקע זאַכן האָט טוביה דער בעל-קורא גערופן דאָס מאָל פון באַלעמער אַראָפּ, נישט װעגן אַ מגיד, װאָס װעט זאָגן אַ דרשה פאַרן עולם נאָכן שבתדיקן שלאָף, נישט װעגן אַ נײ מענטעלע, װאָס מען דאַרף מאַכן פאַר דער אײנציקער ספר-תּורה, נישט װעגן אַ קידוש, װאָס אַ װעבער מאַכט פאַרן עולם צוליב דעם, װאָס דאָס װײב זײנס האָט אים אַ מײדל געבראַכט אױף דער װעלט. װעגן גאָר װאָכעדיקע זאַכן האָט טוביה גערעדט אין הײליקן שבתדיקן טאָג פון באַלעמער, װאָס הערט נאָר שטענדיק רעדן װעגן געטלעכע ענינים. װעגן װעבערײ האָט ער גערעדט, װעגן שמחה מאירס גזירה אַראָפּצונעמען אַ גאַנצן האַלבן רובל אַ װאָך די פופציק געזעלן פּון ר' חײם אַלטערש װעבערײ.

— שאַ, שטיל זאָל זײן ! — האָבן די פאַרזאַמלטע ייִדן אין די גרינלעכע שבתדיקע קאַפּאָטעס אײנגעשטילט דאָס גערױש, װאָס איז געשטאַנען אין ענגן שולכל. — זאָל מען הערן אַ װאָרט !

אָבער נישט לײכט איז געװען אײנצושטילן דאָס גערױש און די אױפרעגונג, װאָס האָט אין שבתדיקן רו-טאָג אױסגעלײגט זיך אין קלײנעם באַלוטער שולכל. עס האָט גערױשט װי אין אַ בינשטאָק, װען מען גרײט זיך אַרױסצונעמען דעם װאַקס און האָניק. שמחה מאירס גזירה האָט דאָס קלײנע שטיקנדיקע גאָטס-הױז פון שפּיץ מגן-דוד אױפן אָרעמען ארון-קודען ביז די געלאַטעטע שױבן פון די נידעריקע פענצטער אױפגעטרײסלט. דיבלאַסע בלאַסע אױסגעצערטע מענטשן אין די שבתדיק-אױסגעװאַשענע געלאַטעטע העמדער האָבן געקאָכט פון צאָרן אין װײטיק.

אױך ביז איצט, ביז דער גזירה, װאָס איז געװען אױסגעהאַנגען אין דער װעבערײ אױף דער װאַנט, איז דאָס לעבן פון די מענטשן געװען שװער, אַ יאָך איבער די כוחות. פון דעם קלײנעם לױן פאַר דער שװערער אַרבעט האָט מען נאָך געמוזט אַלײן קױפן חלבנע ליכטלעך אױף אײגענעם חשבון, צו באַלײכטן די װעב-שטולן בײ דער אַרבעט אין די נעכט. אין די װינטערנעכט, איבערהױפּט אין דאָנערשטיק אין אין שבת-צו-נאַכטס, װען מען אַרבעט ביז היפּש אין דער נאַכט אַרײן, האָט עס אַ סך ליכטלעך אײנגעשלונגען, װאָס איז אַ גרױסע הוצאה געװען. עטלעכע װאָכן אין יאָר פלעגט אױך אױסקומען צו גײן לײדיק, אַמאָל אַפילו עטלעכע חדשים אױך. מען האָט דעמאָלט געדאַרפט לעבן דערפון, װאָס מען שפּאָרט אָפּ אין די אַרבעטסטעג. אָבער אױך אין די אַרבעטס-טעג האָט מען אַזױ װײניק פאַרדינט,

די ברידער אַשכנזי

אַז מען האָט זיך גענערט כסדר מיט גריצן פון קאַרטאָפל, און גרױפּן, נישט אַלע מאָל געשמאָלצן מיט פעטס, נאָר מיט אײל, װאָס האָט זײער געברענט אױפן האַרץ. פלײש, דאָס סאַמע ביליקסטע, גרײשלעך, פיסלעך אָדער אַ שטיקל לונג-און-לעבער האָט מען נאָר געקױפט אױף שבת. אַ שטיקל פיש האָט מען נאָר פאַרזוכט אין די הײסע זומערס, װען עס זענען צופיל פי אָנגעקומען אױפן מאַרק און די פישערקעס האָבן פאַרקױפט מציאות, װאָס האָבן צוליב די היצן צו-פרי גענומען אונטערשמעקן. געװײנלעך האָט מען יוצא געװען אין שבת בלױז מיט געהאַקטע הערינג מיט ציבעלע, מיט באַלוטער „קראַץ-באָרשט". אױך ראָזשינקע-װײן האָט מען נישט אַלע מאָל געקאָנט אָנשטעלן אױף קידוש, יוצא זײענדיק בלױז מיט קידוש מאַכן איבער די קלײנע חלהלעך. פּונקט אַזױ האָט מען נישט געקאנט אָנצינדן קײן ליכטלעך אין פרײטיק-צו-נאַכטס פאַר אַלע קעפּ פון הױזגעזינט, און קינדערלעך זענען געװען אַ סך.

די תּלמוד תּורהס פאַר די חדר-ייִנגלעך זענען געװען געדיכט און מבוזהדיק. די באַלעבאַטישע ייִנגלעך פון די חדים האָבן געשפּאָט פון די תּלמודתּורה-ייִנגלעך. די מלמדים אין די תּלמוד-תורהס, װאָס אַלע מאָל זענען די גבאים זײ שולדיק געבליבן מלמד-געלט, האָבן די אָעמע ייִנגלעך געשלאָגן, פאַר קאַליקעס געמאַכט, גערופן זײ צונעמען און אין פרײטיק זײאַרומגעשיקט אַרומגעשיקט מיט אַ פּושקע איבער די הײזער צונױפצונעמען תּלמוד-תּורהגעלט. קינדער זענען אַהײמגעקומען מיט ברױן-און-בלױע צײכנס אױף די לײבער, מיט אונטערגעהאַקטע אױגן און צעקראַצטע הענט. אָבער אױך אָט די תּלמוד-תורהס זענען געװען װײניק פאַר אַלע חדר-ייִנגלעך פון באַלוט. מען האָט געמוזט אָפּגעבן די קינדער צו מלמדים אין די חדרים, אַװעקנעמען דעם ביסן פון מױל און שיקן מלמד-געלט. פּונקט אַזױ זענען געװען װײניק דאָס שפּיטאָל מיט די חברהס „תּומכי-חולים" פאַר אַלע אָרעמע באַלוטער חולאים. קראַנקע זענען געװען אַ סך. המיד האָבן דאָ אונטערגעקרענט די ראַכיטישע קרומפיסיקע און אָנגעבלאָזענע קינדער פון שלעכטער דערנערונג און שטיקנדיקער לופט. די װײבער האָבן געהאַלטן אין אײן אַרומקריכן מיט הױכע בײכער פון שטענדיקן טראָגן. די מענער האָבן געהוסט פון דעם שטױב פון דער אַרבעט, פון אײנזאַפּן אין זיך די עיפּושדיקע ריחות בײם פונאַנדערנעמען און צעקראַצן אַלטע שמאַטעס, פון װעלכע מען מאַכט װאַטע אָדער נײע ביליקע סחורות. די הײמישע „תּומכי-חולים"-ייִדן האָבן װײניק װאָס געגעבן, סײדן אין די מגיפה-צײטן, װען זײ האָבן געריבן קראַנקע די בײכער מיט ספּירט. רפואות האָט מען געמוזט קױפן אין דער אױסגעפּוצטער אַפּטײק, װוּ מען קאָן גאָר נישט אָפּדינגען און מען מוז נאָך אַראָפּנעמען דאָס היטל פאַר דעם הײליקן בילד, װאָס איז באַלױכטן מיט אַ רױט לעמפּעלע. פונקט אַזױ האָט מען נישט געקאָנט אָפּדינגען קײן גראָשן בײ סענדער דעם באַלוטער רופא, װאָס צו אַלע קראַנקהײטן האָט ער געשטעלט נאַנקעס און געמאַכט אַ קאַנע און נישט גענומען װײניקער פון אַ גאַנצן

די ברידער אַשכנזי

153

גילדן דערפאַר. די פּרײזן פון קאַרטאָפל און גרינס זענען געװאקסן. װאָס מער די שטאָט איז געװאָרן גרעסער, אַלץ גרעסער איז געװאָרן דאָס יקרװז.

טאַטעס האָבן געמוזט אָפּרײסן ייִנגלעך פרי, פאַר דער בר-מצוה נאָך, פון דער תּורה און אַװעקגעבן זײ אױף דער לער, כדי אײנצושפּאָרן זיך אַן עסער בײם טיש. מאַמעס האָבן געמוזט אַװעקגעבן די טעכטערלעך, קינדער נאָך, פאַר דינסטן, כדי אין די קינדער-יאָרן שױן צו שלעפּן עמערס װאַסער פון ברונעם פאַר זײערע באַלעבאָסטעס און אַרומשלעפּן פרעמדע קינדער אױף זײערע דינע קינדערשע הענט. עס איז אוממעגלעך געװען אַלעמען צו שפּײזן, אין נײע עסערס זענען כסדר צוגעקומען. גאָט האָט כסדר געבענטשט די טראַכטן פון די אָרעמע װײבער אױפן באַלוט. די װײבער האָבן זיך געשניטן די פינגער בײם גרײיטן עסן. העמדער און קלײדער האָט מען אַזױ לאַנג געלאַטעט, פאַרריכט, פאַרנײט און פאַרצירעװעט ביז זײ זענען זיך צעפאַלן פון לײב. דאָס דירה-געלט האָט געדריקט. זעלטן אַז אימעצער פון די װעבער האָט אַלײן געהאַט אַ הײזל. מערסטנס האָט מען געמוזט דינגען אַ שטיבל. דאָס ערשטע האָט מען פון די עטלעכע גילדן לױן אַראָפּגענומען אַ גילדן פאַר דירה-געלט, געזאַמלט די מטבעות אין אַ סליחה, פאַרבונדן מיט אַ טיכל, אַבי צו קאָנען באַצאָלן דעם באַלעבאָס דירה-געלט צום זמן. אין דער גרעסטער נױט האָט מען זיך צו דער פאַרבונדענער סליחה נישט צוגערירט. און מיט אַמאָל האָט מען גאָר געדאַרפט איצט קריגן מיט אַ האַלבן רובל אַ װאָך װײניקער, אַ גאַנצן האַלב-קערבל װײניקער !

די װײבער האָבן געיאָמערט, געשאָלטן, אַװעקגעשטעלט די שװאַרצע אָפּגעשפּרונגענע אײזערנע טעפּ פאַר די מאַנען זײערע און נישט געװאָלט קאָכן.

— קאָכטס אַלײן פאַר דעם געלט ! — האָבן זײ געשריגן צו די מאַנען.

די עלטערע װעבער, די אױסגעהאָרעװעטע, די מידע, האָבן געשװיגן. גענומען די גזירה אױף זײערע אױסגעקרימטע צעבראָכענע בײנער, װי זײ האָבן אַלע מאָל גענומען פּײן און יאָך אױף זיך. אָבער די ייִנגערע האָבן זיך געקאָכט, געשריגן. מער פון אַלע האָט זיך געקאָכט טוביה „נישט הפקר". מער װי שטענדיק האָט ער געבונטעװעט בײ דער אַרבעט אין דער װעבערײ, מער װי שטענדיק האָט ער געזונגען דאָס לידל זײנס, װאָס קײנער האָט נישט געװוּסט פון װאַנען ער האָט דאָס געבראַכט. אָבער פּונקט װי פריער האָבן די װעבער פאַר דעם לידל מורא געהאַט, נישט געװאַגט עס נאָכצוזינגען, אַזױ האָבן איצט, פון יעדער צװײטער, דריטער שטול גענומען טראָגן זיך װערטער פון דעם לידל, צום אָנהײב, בלױז אונטערגעברומט אונטער דער נאָז, באַלד דרײסטער, דײטלעכער אין העכער, די חזנישע עזרתישראלס, די געדרײטע יעלות זענען אינגאַנצן אױסגערונען. מואל לײבוש דער משרת האָט געדראָט מיט אַ פינגער.

— זינגטס, זינגטס, — האָט ער געברומט, — זאָל נאָר שמחה מאיר דערהערן, װעט עץ האָבן צו זינגען און צו זאָגן.

54 1

די ברידער אַשכנזי

נאָר מען האָט אים נישט געהערט און װײטער געזונגען. און נאָך דער אַרבעט, װי שפּעט עס זאָל נישט זײן, איז טוביה „נישט הפקר" גאָר נישט אַהײמגעגאַנגען צו זיך אין שטוב, נאָר אַרומגעקראָכן פון שטיבל צו שטיבל אױפן באַלוט, פון װױנונג צו װױנונג, און געקאָכט זיך, געסודעט זיך אָפּגעהאַלטן אַסיפות, אײנגערעדט, געמאַכט מיט די הענט.

זײן װײב, אַ גרױסע פריצײטיק געעלטערטע ייִדענע, װאָס פון אַלע זײטן הענגען איר נאָך קינדער בײם פאַרטעך, בײם קלײד, בײ די הענט. און שטענדיק ליגט בײ איר אַ זױג-קינד און ציט די אָפּגעדעקטע טאָרבעדיקע פאַרשװאַרצטע ברוסט, שטױסנדיק מיט די פיסלעך אין איר אױפסנײ טראָגעדיקן בױך, אַ ייִדענע אַ פאַרביטערטע, אַ שרײערקע, אַ שילטערקע, האָט איר מאַן געזידלט און געשאָלטן איבער אַלע באַלוטער געסלעך.

— טוביה, — האָט זי אים גערופן מיט קװיטשיקע קולות, — טוביה, אַזױ פאַרטריקנט זאָלסטו נאָר װערן, גאָט געטרײער אין הימל, װי פאַרטריקנט די װעטשערע איז שױן פון שטײן. אַזױ זאָלסטו נאָר אױסבלאָזן די נשמה, גזלן, װי איך בלאָז אַרױס פון זיך די נשמה בײם אָנװאַרעמען ס'ביסל געקעכטס אין קיך...

אַלע קינדער אירע, װיפיל נאָר זי האָט געהאַט, האָט זי מיטגעשלעפּט מיט זיך, זוכנדיק דעם מאַן, און אַלע האָבן זײ איר געהאָלפן שרײען, געװאַלדעװען. נאָר טוביה האָט זײ נישט געהערט. ער איז געגאַנגען פון שטוב צו שטוב, נישט געגעסן, נישט געטרונקען, נישט געשלאָ ן, נאָר כסדר גערעדט, געהעצט, געצונדן, מיט פײער, מיט ברען, און נישט אָפּגעטראָטן אַזױ לאַנג, ביז ער האָט דעם צװײטן נישט אָנגעצונדן.

— אחדות, — האָט ער גערופן, — נאָר אחדות זיך האַלטן, װעלן זײ מוזן נאָכגעבן, די גזלנים.

נישט גרינג איז אים אָנגעקומען מיט די געזעלן. מידע, אונטערטעניקע פאַרן באַלעבאָס' מאַכט און פון דער אײגענער איבעריקײט, איבערגעשראָקענע פאַר די פאַבריקאַנטן און קױמנס, װאָס מערן זיך מיט יעדן טאָג אין שטאָט און צו װעלכע זײ האָבן נישט קײן צוטריט, װײל מען דאַרף דאָרט פאַרשװעכן דעם שבת, פאַרקנעכטעטע בײ די אײגענע װײבער, דערשלאָגענע, אױסגעהאָרעװעטע און גלײכגילטיקע צו אַלעם, לעכצנדיק נאָך אַ ביסל רו און שלאָף, װאָס מען האָט קײנמאָל נישט צו דער זעט, זענען זײ געװען טױב און פאַרשטײנערט צו טוביהס רײד, װאָס זײ האָבן גוט פאַרשטאַנען, נאָױנישט נישט געגלױבט אין זײ.

— אַ באַשערטע זאַך, — האָבן זײ געטומלט, — אַ גזירה פון הימל.

יעדער האָט מורא געהאַט פאַר זיך, פאַר זײן באַלעבאָס, פאַר זײן שטיקל ברױט. דאָס אײנציקע, צו װאָס יעדער האָט זיך געריסן, איז געװען — אַרױפצואַרבעטן זיך אַ ביסל, צו קומען אַלײן צו עטלעכע װעב-שטולן, אַרײנצונעמען עטלעכע געזעלן און גײן פאַר זיך. בחורים האָבן געװאַרט אױף נדן, כּדי צו װערן אַלײן מײסטערס. דערװײל האָבן זײ זיך געטרײסט דערמיט,

די ברידער אַשכנזי

װאָס זײ זענען דערגאַנגען די יאָרן, געפּײניקט די קלענערע פון זיך. די זמניקעס, װאָס אַרבעטן נישט אױף דער װאָך, נאָר אױפן זמן, פון חולהמועד, ביז חול-המועד און צו פּסח און סוכות נעמען זײ אָפּ לױן פאַר דער גאַנצער צײט, כדי צו קאָנען זיך אױפנײען אַ קאַפּאָטע און אַ פּאָר שטיװל. דאָס, װאָס זײ האָבן געהאַט אױסצושטײן פון די מײסטערס און מײסטערינס, האָבן זײ אָפּגעצאָלט טאָפּלט די זמנניקעס. זײ האָבן זײ באַלײדיקט, גערופן מיט צונעמען, אָפּגעטאָן זײ שפּיצלעך. זמנניקעס האָבן אָפּגעצאָלט די לערןייִנגלעך. — איך האָב געליטן, — האָבן זײ געזאָגט ,— זאָל יענער אױך װיסן פון אַ טעם.

דער אײנציקער, װאָס האָט טוביהן אונטערגעהאַלטן, פאַרשטאַנען אים, איז געװען נאָסקע מורה-הוראהס בחור — ניסן.

אַלײן שױן אַ זמנניק, אַ פאַרהאָרעװעטער אין די טעג בײ דער װעבשטול און אַ פאַרנומענער אין די נעכט בײם לערנען, בײם גרײטן זיך אַלײן פון פאַרעלטערטע ביכער אַרױס צו בילדונג און צו װיסן, האָט ער געפילט דעם גאַנצן טעם פון אַ װעבער אױפן באַלוט. אָנהױבנדיק אַרבעטן בלױז אױף דערװײל, כדי צו קאָנען פאַרדינען אױף ברױט, כדי נישט צו זײן אָנגעװאָרפן אױפן פאָטער דעם מורה-הוראה, װאָס װיל אים האַלטן בײ דער גמרא און אים חתונה מאַכן װאָס גיכער, נאָר צו קאָנען זיך לערנען און זײן פרײ, איז ער, דעם באַלוטער מורה-הוראהס זון, אַרײנגעצױגן געװאָרן אין דער אַרבעט, אַרײנגעפלאָכטן געװאָרן אין די װעב-שטולן, װי אַלע איבעריקע װעבער פון דער לאָדזשער אָרעמער געגנט און פון די שכנהשע שטעטלעך-

דער פאָטער האָט אים איבערגעבעטן שפּעטער. ער האָט אים נישט געזידלט, נישט געשריגן אױף אים, ער האָט בלױז געקרעכצט יעדעס מאָל, װען ער האָט אים געזען.

— אױ, ניסן, אױ ! — האָט ער געזיפצט, אַז ס'האָט שטיקער האַרץ אױסגעריסן.

ניסן האָט דעם פאָטערס זיפצן נישט געקאנט פאַרטראָגן. ער װאָלט שױן בעסער געװאָלט דער פאָטער זאָל אים שלאָגן, שרײען אױף אים, שעלטן, װי אַנדערע פרומע טאַטעס, אַבי נישט זיפצן אַזױ איבער אים. בײ דער גאַנצער פאַראַכטונג צום פאָטער זײנעם, האָט ער געפילט אַ באַהאַלטענע ליבע צו אים, נישט געקאָנט הערן זײנע זיפצן. און ער איז דעריבער אינגאַנצן אַריבער צו דער אַרבעט, צום מײסטער זײנעם דעם לױנקעטניק, צוגלײך מיט אַלע איבעריקע געזעלן און זמנניקעס. ער האָט געפילט אױף זײן הױט די גאַנצע קנעכטשאַפט פון אַ זמנניק.

מער נאָך פון די פאַבריקאַנטן, האָבן די לױנקעטניקעס, די קלײנע מײסטערס, װאָס נעמען אַהײם פון די באַלעבאַטים אַ קעטע אױסצואַרבעטן, געדריקט די געזעלן זײערע. אױך זײ אַלײן האָבן געהאַט אױסצושטײן פון די פאַבריקאַנטלעך, די אַרױסגעבער. בײ מערסטע אַרױסגעבער זענען געװען

די ברידער אַשסנזי

װערקפירער, װאָס האָבן פאַרלאַנגט פון לױנקעטניק געלט, מתּנות, אַנישט האָבן זײ נישט אַרױסגעגעבן קײן קעטע אָדער זײ האָבן זיך געטשעפּעט אומזיסט, געקוקט אױף דער סחורה דורך שפּאַקטיװלעך, געפּאַקט לעכער, פלעקן און פאַרבראַקירט, װאָס נאָר זײ האָבן געװאָלט. מען האָט זײ געמוזט צאָלן פאַר יעדער קעטע, װאָס זײ גיבן אַרױס. קלײנע אַרױסגעבער פלעגן אַראָפּגנבענען בײם מעסטן די סחורות, אַמאָל אַן אײל, אַמאָל עטלעכע אײלן, װי עס האָט זיך געלאָזט, און דער לױנקעטניק האָט געזען און געשװיגן, װײל אַנישט האָט ער אינגאַנצן קײן קעטע מער נישט געקריגן. אַ סך מאָל האָט מען געקריגן אַ שלעכטע קעטע, טרוקענע װאָל, װאָס רײסט זיך און ברעכט זיך, מען האָט געהאַט מער צו קניפּן די רײסנדיקע פעדעם, װי װעבן, מען אין אױסגעריסן געװאָרן, און אַז עס איז געקומען פרײטיק, האָט מען ערשט זיך אַרומגעזען, אַז ס'איז נישטאָ פאַרװאָס שבת צו מאַכן. אָפטמאָל האָט מען געמוזט אָפּשטײן נאָך אַ קעטע הינטער דעם אַרױסגעבערס טיר, װי אַ קבצן נאָך אַ נדבה, און אַז מען האָט אָפּגעטראָגן שפּעטער די סחורה, האָט מען נישט געקריגן דעם לױן, נאָר אַ װעקסעלע, װאָס מען האָט געמוזט זוכן אַ פּראָצענטניק ד'ערײף, ער זאָל געבן געלט דערפאַר און אַראָפּנעמען פּראָצענט אױף פּראָצענט. די לױנקעטניקעס האָבן זיך אָפּגענומען בײ די געזעלן, געדריקט זײ, געקװעטשט. די מײסטערינס האָבן פאַר די געזעלן געקױפט ברױט בײ די זעלנער אין מאַרק, אַלט-געבאַקנס און װאָלװלס, עס זאָל זיך נישט עסן קײן סך. יעדן פרימאָרגן האָבן זײ אױסגעשניטן קאַרגע מוציאס ברױט פאַר יעדן געזעלן און אַװעקגעלײגט אױף דער באַנק. די געזעלן האָבן נישט אױסגערעכנט, געקנײפּט שטיקער ברױט פון די אױסגעטײלטע מוציאס און נאָך װאַרעמעס געבליבן אָן ברױט.

— מײסטערין, ברױט ! — האָבן זײ געבעטן שפּעטער פאַרשעמטע. — ס'נאָגט בײם לעפעלע — נאָך אײן שטיקעלע ברױט.

— זאָל דיר זײן צום טױט ! — האָט די באַלעבאָסטע געגעבן אַ קללה אַנשטאָט אַ מוציא. דרײסטע בחורים, פלינקע אַרבעטער, האַבן געגנבעט שטיקלעך ברױט פון דער פּאָליצע : שעמעװדיקע האָבן געליטן הונגער. קײן שטיקל פלײש האָט מען קײנמאָל פאַר די אױגן נישט אָנגעקוקט, צוקער צו ציקאָריע האָט מען געקריגן אַ לעק. געאַרבעט האָט מען גאַנצע נעכט בײם פינצטערן שײן פון קאַגאַניקלעך און בױמל, בײ קאָפּטשענדיקע קנײטלעך. דער רױך פון דער קיך האָט געפרעסן די אױגן, די קינדער האָבן געװײנט, די װײבער האָבן געשאָלטן, געקריגט זיך, און אַז די אױגן, רױטע און מידע פון אַרבעט, האָבן זיך שױן מער נישט געװאָלט האַלטן, האָט מען זיך אױסס געלײגט אױף דער שמוציקער פאָדלאָגע, אונטערגעלײגט זיך שטיקער סחורה און אַזױ אײנגעשלאָפן, װינטער פרירנדיק פון קעלט און זומער שטיקנדיק זיך פון היץ און ענגשאַפט, צעגעסן-װערנדיק פון פליגן און פלײ.

אָפטמאָל זענען די סחורות געװען נאַס, פול מיט זאַמד. װאָרעם פּונקט װי די אַרױסגעבער האָבן באַגנבעט די לױנקעטניקעס, אַראָפּגעריסן זײ פון

די ברידער אַשכנזי

157

לױן, אַרײנגעכאַפּט איבעריקע עטלעכע אײלן, אַזױ האָבן די לױנקעטניקעס באַשװינדלט די אַרױסגעבער. זײ האָבן גענומען װאָל און בײנװל אױף דער װאָג און געדאַרפט אומקערן אױף דער װאָג. אָבער אַזױ װי זײ האָבן שטענדיק אַראָפּגעכאַפּט אַ ביסל װאָל, אַראָפּגעשאַרט אַ „מאַצע", אָדער שיטערער געװעבט, האָבן זײ די סחורה גענעצט אין װאַסער, פאַרשאָטן מיט זאַמד, זי זאָל מער װעגן. די נאַסקײט פון די סחורות פלעגט זיך אײנעסן אין די בײנער פון די שלעפער, דער זאַמד האָט געפרעסן. אַמאָל האָט גאָר די שװאַרצע פאַרב פון אַ ביליקער סחורה געלאָזט און מען איז אױפגעשטאַנען אין דער פרי אױסגעשמירט װי אַ קױמענקערער. פאַרשידן האָט געטראָפן.

די געזעלן האָבן אױך געמוזט העלפן דעם מײסטער אין זײנע גנבות, אַראָפּװאַרפן אַ „מאַצע" פון דעם װאָל אָדער בײנװל. ציען די סחורה, זי זאָל זיך אײסציען לענגער און האָבן מער װי זי דאַרף. כדי דער אַרױסגעבער זאָל זיך נישט כאַפּן, מאַכט מען בלױז די לעצטע עטלעכע אײלן דיקער און גלאַטיקער. אַמאָל כאַפּט מען אױך אַראָפּ פון דער ברײט. אַלץ מוז מען טאָן װאָס דער מײסטער הײסט, אַנישט קריגט מען נישט אױסגעצאָלט פרײטיק דעם לױן. און אַז די סחורה װערט פאַרטיק, נעמט מען ערשט די אױסגעאַרבעטע פּעק און מען טראָגט זײ אױף די פּלײצעס איבעוגאַנץ לאָדזש ביז צום אַרױסגעבער, װײל דער לױנקעטניק קאַרגט אױסצוגעבן אױף אַ דראָשקע.

אַלײן געדריקטע, אָרעמע, פאַרקנעכטע בײ די פאַבריקאַנטן און נאָך מער בײ זײערע װערק-פירער, די כאַבאַרניקעס, האָבן זײ, װי אמתע קנעכט, געפּײניקט זײערע קנעכט. זײ האָבן די מענטשן זײערע געיאָגט, געטריבן, אָפּאָטעמען נישט געלאָזט, גערופן מיט צונעמען, געשאָלטן, געזידלט. די װײבער זײערע האָבן אַװקגעכאַפּט דעם ביסן פון מױל. אָפטמאָל האָט געטראָפן, אַז אַ געזעלן האָט אָפּגעאַרבעט אַ גאנצן זמן און דערנאָך האָט אים דער מײסטער נישט באַצאָלט. מען איז געגאַנגען צו מענטשן, צו רבנים מיט דין-תורהס, נאָר קײן געלט האָט מען נישט געקריגן.

— נאַ, נעם די נשמה ! — האָט דער לױנקעטניק געזאָגט, אױפרײסנדיק די װאַטענע װעסט אױף אַלע קנעפּלעך. — כ'האָב נישט, כ'בין אַלײן א ביטערער אָרעמאַן !

זײער שװער איז געװען טוביהן צו רעדן מיט אָט די אַלע פאַרביטערטע, פאַרהאָרעװעטע און צעריסענע מענטשן װעגן שלום צװישן זיך, װעגן אחדות, װעגן קעגנשטעלן זיך די באַלעבאַטים.

— טוביה ! — האָט מען אים געװאָרנט. — מיש זיך נישט אַרײן, מען װעט דיך דעם ערשטן אַרױסטרײבן פון דער אַרבעט.

מער פון אַלע האָט אים פאַרשטאַנען ניסן דעם מורה-הוראהס, װאָס האָט געלעבט דאָס ביטערע לעבן פון אַ זמנניק און געטראָגן אַ צונאָמען שױן, װי אַ זמנניק : ניסן תּרבות-רעה — האָט מען אים גערופן. אים איז נישט געפעלן געװאָרן, ניסנען, נישט דאָס לעבן פון אַ זמנניק, ניע ט

158

די ברידער אַשכנזי

דער צונאָמען, נישט דאָס גאַנצע שלעכטע און אומזיניקע פירעכץ אין די אָרעמע באַלוטער שטובן. און ער האָט מיט אָפענע אױערן אױפגעכאַפּט טוביהס הײסע רײד. ער האָט נישט אָפּגעשטעלט זיך, טוביה, װי אַלע האָבן אים געהײסן. אַ מידער, אַן אָנגעהאָרעװעטער נאָך די שװערע טעג אַרבעט, אַ דערשלאָגענער פון זײן װײבס קולות און קללות, פון די קינדערס געװײנען, האָט ער פונדעסטװעגן נישט אױפגעהערט רעדן, איבערצײגן, אײנשמועסן, ברענגען משלים פון דער תּורה, רעדן צום שכל, אױפקלערן, צוגעבן מוט, אױפמונטערן און רופן צו אחדות.

— נאָר אחדות, — האָט ער גערופן מיט זײן הײזעריקלעך קול.

צוזאַמען מיט אים איז מיטגעגאַנגען ניסן דער זמנניק. פּונקט װי טוביה האָט ער נאָך אַ גאַנצן טאָג אַרבעט און לערנען זיך אין די ביכלעך, אָפּגעשפּאָרט צײט פאַר אַרומצוגײן איבער די באַלוטער װעבער-שטיבלעך און רופן צו אחדות. אַ װױל-לערנער, אַ זון פון באַלוטער מורה-הוראה, װאָס אַלע האָבן אים געקענט, איז ער געפעלן געװאָרן די װעבער, װאָס ער האָט זיך גענומען צו זײער אַרבעט, װאָס ער איז געװאָרן זײערס אַ מענטש. זײ זענען שטאָלץ געװען מיט אים, געגרױסט זיך, װען ער פלעגט שבת אַרײנקומען צו זײ אין קלײנעם שולכל. אױך די װײבער אין באַלוט האָבן פאַר אים אָפּשײ געהאַט. זײ האָבן אים נישט פאַרשטאַנען, דעם װױל-לערנער', װאָס האָט געקאָנט קריגן אַ באַלעבאַטישע כלה מיט אַ לײטישן נדן און דאָך פאַרבליבן אין באַלוט, אַ באַלמעלאָכע געװאָרן. אָבער זײ האָבן פאַר אים דרך-ארץ געהאַט. עפּעס זענען דורך אים זײערע אײגענע מאַנען אױסגעװאקסן אין זײערע אױגן, נישט אױסגעזען אַזױ שפלדיק.

דערצו האָט מען פון אים אַ סך נוצן געהאַט אױפן באַלוט. ער האָט איבערגעלײענט פאַר מאַמעס קאַרטלעך פון זײערע אױסגעגעבענע קינדער אין דער פרעמד, ער האָט געשריבן רוסישע אַדרעסן פאַר װײבלעך סאָלדאַטקעס, װאָס זײערע מאַנען דינען אין װײטע רוסישע שטעט בײ די זעלנער, ער האָט אױסגעלערנט כלה-מײדלעך זיך אונטערשרײבן אױף די תּנאים. ער האָט אױסגעטײטשט רוסישע פּאַפּירן, װאָס מען קריגט צוגעשיקט פון דער פּאָליצײ און געריכט. אָנגעזאַפּט מיט תּורה, פול מיט גלײכװערטלעך און מיט אַ כוח צו רעדן צום שכל, געװױנט פון קינדװײז אָן אין שטוב צו אָרעמקײט, צו טראָגן אַן עול און װיסן דעם טעם פון אָרעמע מענטשן צוגעװױנט צו לערנען מיט נגידישע בחורים, דעם פאָטערס תּלמידים, גוט אױסצוטײטשן אַן ענין, צו צעקײען אַ זאַך און אַרײנלײגן זי אין מױל אַרײן, האָט ער מיט זײנע װערטער װעגן אחדות שטאַרק גערירט די הערצער פון די װעבער. נאָך מער האָט ער אױסגענומען בײ די װײבער, װאָס װילן קײן זאַך, אַחוץ די טעפּ, נישט װיסן.

— שױן אײנמאָל אַ צינגל, — האָט מען אים געלױבט אין די אױגן. —ס'װעט אין פײער און אין װאַסער נישט אומקומען.

מאַמעס פון טעכטער האָבן אים מיט די אױגן געגעסן. און אַפילו

די ברידער אַשכנזי

159

טוביהס װײב, די מרשעת און שעלטערקע, האָט װײניקער געגריזשעט איר מאַן, װען ניסן פלעגט זיצן מיט אים בײם אָנגעמושבטן טיש און רעדן װעגן אחדות. גלײך װי נאָר מען האָט אױפן באַלוט גענומען רעדן װעגן דער גזירה אין חײם אַלטערס װעבערײ, האָט זיך ניסן דעם מורה-הוראהס גענומען צו דער זאַך. אָ, ער האָט אים נאָך גוט געדענקט, דעם שמחה מאירן, דעם פאָטערס נגידישן תּלמיד, װאָס פלעגט כסדר שפּילן אין קאָרטן בײם לערנען. שױן דעמאָלט האָבן זײ זיך געהאַסט, נישט פאַרטראָגן זיך, דער נגידישער בחור מיטן גאָלדענעם זײגער, מיט דעם אָרעמען מורה-הוראהס ייִנגל אין אַ פאַרלאַטעטן אױסגעװאקסענעם כאַלאַטל און צעריסן היטל. איצט זענען זײ גאָר װײט געװען אײנער פון אַנדערן. שמחה מאיר, אַ פאַבריקאַנט, װאָס גיט אַרױס גזירות קעגן ייִדן מיט זײערע װײבער און קינדער, און ניסן, אַ זמנניק אױף באַלוט. כאָטש ער האָט נישט געאַרבעט בײ דעם שמחה מאירן און זײן שװער, האָט ניסן געפילט װי עס װאָלט זײנס אַ זאַך געװען. יעדע עװלה, װאָס איז געשען דעם באַלוט, זײן באַלוט, איז געװען װי זײן אײגענע. ער האָט דעריבער גלײך זיך געיטטעלט לעבן טוביהן און אים געהאָלפן אין דער אַרבעט. נישט נאָר די װעבער, װאָס מען נעמט זײ שױן אַראָפּ פון לױן, האָט ניסן גערופן אין שולכל, נאָר אַלעמען, פון אַלע באַלוטער געסלעך.

און דער עולם איז געקומען. עס זענען געקומען װעבער און זמנניקעס, לערן-ייִנגלעך און אַפילו לױנקעטניקעס אָרעמעלײט. דאָס קלײנע שולכל איז געװען פול, געפּאַקט. מען האָט זיך געשטופּט, געשטױסן, געקריגט זיך צװישן זיך, געװאָרפן מיט די הענט, געװאָלט רעדן.

און אױף דעם באַלעמער איז געשטאַנען טוביה, דער בעל-קורא פון שולכל, װאָס זײן לײענען אין דער תּורה איז מלא-טעם, אַ שטיק געזונט קומט דערפון צו. זײן אָפּגעשאָסענע גרינלעך-געהאַקטע קאַפאָטע מיט דאַרומגעזױמטע אַרומגעזױמטע טאַשמעלעך אַרום די אױסגעטעפּטע ברעגן, װאָס ער האָט געהאַט נאָך פון דער חתונה, איז געװען צעקנעפּלט, דאָס פּאַפּירענע קעלנערל, װאָס איז געלעגן אױפן האַלדז באַזונדער, אָפּגעשפּיליעט פון העמד, איז געװען צעקנײטשט, דורך די גלעזלעך פון זײנע דראָטענע ברילן האָבן די געלע אױגן זײנע שטיקער פײער אין שבת געװאָרפן.

— ייִדן, אחדות ! — האָט ער גערופן הײס. — נאָר אחדות זיך האַלטן און מיר װעלן געהאָלפן װערן.

ניסן מורה-הוראהס האָט פונאַנדערגעװיקלט אַ בױגן פּאַפּיר, װאָס ער האָט מיט שײנע געכתיבהטע אותיות אָנגעשריבן, און עס פאָרגעלײענט פאַרן עולם :

„תּקנות של החברה װעבער מבאַלוט," האָט ער געלײענט פײערלעך הױך, יעדעס װאָרט באַזונדער ;

„א) די װעבער, װאָס דאַװענען אין" דער שול אהבת רעיס, אױך די אַנדערע װעבער פון באַלוט גײען נישט אײן אױף דעם, דאָס מען זאָל זײ

160

די ברידער אַשכ : זי

אַראָפּרײסן פון זײער אָרעמען לױן, דען דאָס איז געגליכן צו גזילה, און זײ נעמען אױף זיך אַן איסור נישט צו גײן אַרבעטן, בפרט אײנער זאָל דעם אַנדערן נישט משיג-גבול זײן און גײן אַרבעטן אױף זײן אָרט, דען השגת-גבול איז געגליכן צו רציחה, װי אײנער זאָל אױפשטײן און מאָרדן זײן חבר אין מיטן פעלד

ב) דאָנערשטיק זאָל מען נישט אַרבעטן אַ גאַנצע נאַכט, נאָר בלױז ביז צװעלף אַזײגער. אױך שבת-צו-נאַכט זאָל מען נישט אַרבעטן ביז צװײ בײנאַכט, נאָר בלױז פון נאָך הבדלה ביז צװעלף אַזײגער אין די זומער-טעג ;

ג) אין מיטן דער װאָך טאָר מען נישט אַרבעטן מער װי פערצן שעה אַ טאָג, פון זעקס אינדערפרי ביז אַכט אין אָװנט. פאַר דער צײט פון דאַװענען מנחה און מעריב און אױך שחרית אין די װינטער-טעג, װען מען קאָן נישט דאַװענען פאַרן גײן צו דער אַרבעט, זאָל מען נישט דאַרפן אָפּאַרבעטן ;

ד) פרײטיק זאָל מען אױפהערן די אַרבעט מיט צװײ שעה פאַר ליכט-צינדן און ערב יום-טוב — צװײ שעה פאַר זון-אונטערגאַנג, כדי מען זאָל נאָך האָבן צײט צו גײן אין מרחץ אַרײן, אַרומװאַשן זיך פון דער אַר'בעט און צוגרײטן זיך לכבוד שבת און יום-טוב ;

ה) דער לױן פאַר דער װאָך טאָר נישט װערן אָפּגעלײגט אױף דער אַנדערער װאָך, נײערט מוז אױסגעצאָלט װערן צו די געזעלן דאָנערשטי'ק בײנאַכט, כדי זײ זאָלן האָבן פאַר װאָס צוצוגרײטן אױף שבת. אױך פאַר יום-טובים זאָל דער לױן אױסגעצאָלט װערן באַצײטנס. דען װער עס לאָזט איבערנעכטיקן דעם לױן פון זײן טאָגלױנער, איז געגליכן צו אַ גזלן

ו) די ליכטלעך צו דער אַרבעט זאָל נישט קױפן דער פּועל, נאָר דער באַלעבאָס

ז) די באַלעבאַטים טאָרן נישט רופן די געזעלן מיט צונעמען, דען עס איז אַ זינד צו פאַרשעמען זײן חבר, אױך נישט אױפהױבן קײן האַנט און שלאָגן, דען װער עס הױבט אױף אַ האַנט אױף אַ צװײטן, װערט אָנגערופן רשע. אױך די געזעלן און זמנניקעס טאָרן זיך נישט רופן מיט צונעמען, מבײש זײן זײ, אָדער, חלילה, שלאָגן ; אײך נישט די לערן-ייִנגלעך, װאָרעם יעדער דאַרף געדענקען װי ער אַלײן איז פאַרשעמט און געפּײניקט געװאָרן. װער עס װעט עובר זײן דערױף, זאָל װערן אַרױסגעװאָרפן פון דער חברה

ח) אין תּענית-טעג זאָל מען נאָר אַרבעטן ביז מנחה ;

ט) חול-המועד פּסח און סוכות זאָל מען נאָר אַרבעטן ביז מנחה ;

י) די פּועלים, זמנניקעס און לערן-ייִנגלעך, װאָס זענען בײ די באַלעבאַטים מיט עסן און שלאָפן, דאַרפן קריגן עסן געשמאָלצן, אױך די קאַװע זאָל זײן געװײסט און זיס, דען װען זײ עסן נישט צו דער זעט און מען פאָדערט פון זײ אַרבעט, איז עס געגליכן צו די מצרײם, װאָס האָבן נישט געגעבן קײן שטרױ און געפאָדערט ציגל ;

די ברידער אַשכנזי

161

„די אַלע צען תּקנות זענען געגעבן געװאָרן אין שבת פּרשת תּזריעמצורע אין בית-הכנסת של אהבת-רעים בבאַלוט."

אַ טומל האָט זיך אױפגעהױבן פון אַלע זײטן :

— גערעכט, גערעכט ! — האָבן קולות גערופן.

— הײליקע װערטער !

— ס'עט נישט אױסהאַלטן ! — האָט אַ פאַרצװײפלט קול איבערגעריסן.

— אַז ס'װעט זײן אַחדות, װעט אױסהאַלטן ! — האָבן גלױביקע שטימעי געענטפערט.

טוביה האָט אַ קלאַפּ געטאָן אין שולחן און, װאַרטנדיק ביז אַלע װעלן זיך אײנשטילן, האָט ער געהאַלטן אַ דרשה, אַ לאַנגע דרשה מיט משלים פון די הײליקע ספרים, מיט קלוגע װערטלעך, מיט הײמישע בײשפּילן. ער האָט זײער שײן פאַרגליכן די פּועלים צו די ייִדן אין מצרים, װאָס האָבן געבױט פּיתום און רעמסס. די באַלעבאַטים האָט ער פאַרגליכן צו די מצרײם און זײערע משרתים — צו די נוגשים ושוטרים, װאָס זענען אַלײן געװען ייִדן, נאָר זײ זענען געזעצט געװאָרן דורך די מצרײם צו שלאָגן און פּײניקן זײערע אײגענע ברידער, כדי אַרױסצוציען פון זײ די שװערע אַרבעט. מיט גרױס קונציקײט האָט ער אױסגעטײטשט, אַז פּונקט װי די מצרײס האָבן אײנגעמױערט די קינדער פון ישראל אין די װענט, אַזױ צװינגען אױך די באַלעבאַטים זײערע קנעכט, די פּועלים, אַלײן מיט די אײגענע הענט אַרײנצוּװעבן זײערע קינדער אין די קעטעס, װײל װען די טאַטעס אַרבעטן טאָג און נאַכט און קאָנען זײערע קינדער נישט געבן קײן טראָפן מילך, קײן רפואה, פאַר װאָס זײ גײען פרי אַװעק פון דער װעלט, איז דאָק דאָס אײגענע, װי מען װאָלט די קינדער אײנגעמױערט אין די װענט פון פּיתום ורעמסס.

— אמת, אמת ! — האָבן קולות גערופן. — װי אמת ס'איז דער הײליקער טאָג שבת אױף גאָטס װעלט.

האָבנדיק אַלעמען באַהערשט, האָט טוביה געפאָדערט, מען זאָל נאָך אין שבת-צו-נאַכטס איבערגעבן די באַלעבאַטים די צען תּקנות און נישט גײן אַרבעטן, אַזױ לאַנג, ביז זײ װעלן נישט נאָכגעבן.

װידער האָט זיך אױפגעהױבן אַ טומל.

— מירן בלײבן אָן ברױט ! — האָט אַ קול גערופן.

— זײ װעלן אונדז נישט נאָכגעבן !

— מען דאַרף גײן מיט גוטן, מען קאָן זײ נאָך אַרײנברענגען אין כעס.

— קײנער װעט נישט גײן. די ערשטע װעלן זײ אַרױסװאַרפן די בונטאװשטשיקעס.

— מיר האָבן װײבער און קינדער.

טוביה האָט אַזאַ שטאַרקן זעץ געטאָן מיט דער פױסט אין שולחן, אַז דער קרומער הענגלײכטער, װאָס הענגט איבער אים, האָט זיך אַזש צעשקאָלט.

162

די ברידער אַשבנזי

— אַזױ האָבן אױך געזאָגט די קנעכט אין מצרים ! — האָט ער געשריגן מיט צאָרן. — מיר געדענקען די פיש, — האָבן זײ געזאָגט, — װאָס מיר האָבן געגעסן אין מצרים. איר זענט דאָך ערגער פון זײ, װײל איר קריגט נישט קײן פיש ; אַפילו נישט קײן ברױט צו דער זעט. אָבער משה האָט נישט געקוקט אױף דעם, װאָס די קנעכט האָבן געמורמלט, און זײ אױסגעלײזט פון פּרעהן.

דער עולם האָט זיך פאַרשעמט און געשװיגן. טוביה האָט זיגעריש אַ בליק געטאָן אױפן עולם און אױפגעהױבן אַ האַנט.

— איך װעל גײן צו אונדזער פּרעהן און רעדן אין נאָמען פון אײך אַלעמען. אָבער קײנער זאָל נישט פּרוּװן אונטערגײן מיט ערמה און כיטרעקײט צו די באַלעבאַטים, קײנער זאָל נישט משיג-גבול זײן און גײן אַרבעטן. זאָל מען זיך נישט איבערשרעקן, אײנס זיך האַלטן, אַחדות זײן און מיר װעלן מנצח זײן !

דער עולם איז געװען צעפלאַמט.

— קײנער װעט זיך נישט פאַרקױפן ! — האָבן אַלע אױסגערופן.

— איך װיל אַ שבועה פון אײך ! — האָט טוביה גערופן.. — אַ שבועה אין בית-המדרש פאַרן שולחן, אַז קײנער װעט נישט גײן צו דער אַרבעט ביז מען װעט נישט הײסן ; אַז קײנער װעט נישט דעם אַנדערן משיג-גבול זײן.

אַן עלטערער װעבער, אַ ייִד מיט אַ פאַרקאָלטנטער באָרד, װאָס זעט אױס װי אַ פּעקל שמוציקע װאַטע, מיט רױטע אױגן, אַ צעבראָכענער, אַן אױסגעבױגענער פון אַרבעט, אָרעמקײט און יאָרן, האָט זיך אַרױפגעריסן אױפן באַלעמער און גענומען קלאַפּן אין טיש מיט דער ציטערדיקער האַנט.

— ייִדן ! — האָט ער גערופן — ייִדן טאָרן ניט שװערן אַפילו אױף קײן אמת. ייִדן, אום שבת טאָר מען נישט שװערן, עס איז אַ זינד !

נאָר ניסן דעם מורה-הוראהס האָט דעם אַלטן איבערגעשריגן.

— ייִדן, בײ סכנות-נפשות מעג מען אַפילו מחלל-שבת זײן, — האָט ער געזאָגט, — און ברױט פאַר װײבער און קינדער איז געגליכן צו סכנותנפשות. ייִדן, פאַר אַזאַ זאַך מעג מען שװערן אַפילו אום יום-כפּור !

נישט פרעגנדיק קײנעם, מיט פעסטע טריט איז טוביה צוגעגאַנגען צום אָרעמען הילצערנעם אָרון-קודש און אַרױסגענומען די אײנציקע ספר-תורד אין צעשאָטענעם רױטן אַטלעסענעם מענטעלע און פײערלעך זי אַװעקגעלײגט אױפן שולחן.

— בײ דער תּורה, אין מקום קודש, גיבן מיר אונדזער װאָרט, אַז קײנער פון אונדז װעט נישט אַלײן, אָן דער ידיעה פון אַלעמען, גײן צו דערארבעט . דאָס איז געגליכן צו אַ שבועה. גיט אײער װאָרט !

— מיר גיבן ס'װאָרט ! — האָבן אַלע פײערלעך אױסגערופן.

די ברידער אַשכנזי

קאפּיטל נײנצן

מיט אַ לוסטיקער עקשנות און האַרטנעקיקײט האָט שמחה מאיר אױפגענומען די מלחמה קעגן די פופציק באַלוטער װעבער פון זײן שװערס פאַבריק.

דער שװער איז נישט געװען אין דער הײם. װי אַלע יאָר אין דער צײט, איז ער באַלד נאָך שבועות אַװעקגעפאָרן אין די עסטרײכישע בעדער צוזאַמען מיט זײן פּריװען. ער האָט זיך נישט געקאָנט באַגײן אָן איר, אָן דער שײנער באַטעמטער ייִדענע זײנער, און ער האָט אײנגעפּאַקט די גרײסע לעדערנע װאַליזעס, מיטגענומען אין אַ שאַכטל זײן דײטשן קאַפּעליוש, װאָס ער האָט אָנגעטאָן, װי נאָר מען איז אַריבער די רוסישע גרענעץ, כדי זײן אױסגעפּוצטע פּריװע, װאָס זעט אױס װי אַן אָפּערע-אַקטריסע, זאָל זיך נישט דאַרפן שעמען מיט אים צװישן די דײטשן. שמחה מאיר איז פון שװערס נסיעה צופרידן געװען. ער האָט אים געװאָלט האָבן װאָס װײניקער אין דער װעבערײ ; נאָך דערצו איצט, װען ער האָט זיך אָנגעהױבן מיט די װעבער. אָבער נישט צופרידן איז ער געװען, װאָס צוזאַמען מיט שװער און שװיגער, איז אױך זײן װײב דינהלע מיטגעפאָרן. אים איז געװען זײער אומעטיק און ער האָט שטאַרק געבענקט נאָך איר. איר אַװעקפאָרן האָט אים צערודערט און אַן אומרואיקײט אין זײן קאָפּ אַרײנגעשרױפט.

נײן, ער איז נישט געװען גליקלעך אין שטוב ,שמחה מאיר, װאָס איז מיט אַזעלכע ברײטע טריט געגאַנגען נצחונדיק איבער דער קאָכעדיקער שטאָט. זײנע בריהשע מסחרים, זײנע עילױשע שטיקלעך און אײנפאַלן, װאָס האָבן אין די רעסטאָראַנדלעך בײ די טישלעך סוחרים און מעקלערס פון די כלים אַרױסגעבראַכט, האָבן אױף דעם יונגן שײנעם װײבל זײנעם קײן שום רושם נישט געמאַכט. ער האָט איר דװקא גענומען דערצײלן װעגן זיך בײם עסן. טרינקענדיק גיך די קאַװע בײם טיש, בײסנדיק פּלוטעװאַטע די בײגל מיט פּוטער זײער הױך און זײער צעטראָגן, האָט ער מיט חסידישן ברען פּרובירט אױסדערצײלן פאַר זײן דינהלען אַלע זײנע גליקן אין סוחרישע קאָמבינאַציעס, קװעלנדיק אַלײן פון נחת.

— פאַרשטײסט, דינהלע, פאַרשטײסט ? — האָט ער אַלע מאָל פאַרענדיקט מיט אַ גמרא-ניגון, װי ער װאָלט שמועסן אין לערנען.

ער האָט אַלײן הנאה געהאַט פון זײנע עילױשע שטיק און געװאָלט, אַז אױך דינהלע זאָל פון אים אָנקװעלן. אָבער דינהלע האָט נישט אָנגעקװאָלן פון אים ; זי האָט אים אַפילו נישט רעכט אױסגעהערט. פון דעםאַלעם , װאָס ער האָט דערצײלט מיט אַזאַ ברען און שמחה, האָט זי װײניק פאַרשטאַנען ; נישט געװאָלט פאַרשטײן. נײן, זי האָט גאָרנישט אױסגעקוקט זיך אױף אָט די אַלע לאָדזשער סוחרישע חכמות, נישט געזען די בריהשאַפט

164

די ברידער אַשכנזי

פון איר מאַן. זי האָט בלױז געזען פאַר זיך אַ חסידיש צעטראָגן יונגנמאַנטשיקל, װאָס זיצט נישט אײן רואיק בײם טיש, װאָס טרינקט צו-גרױסע שלונגען, עסט נישט שײן, טונקט די בײגל אין פוטער, שיט אָן אַ סך זאַלץ שאָקלט אָפּ און שיל װידער אָן, כדי װידער אָפּצושאָקלען. עס האָט אים געטראָגן, געהױבן פון אָרט. בײם גאַנצן עסן האָט ער נישט אױפגעהערט רעכענען, חשבונען, פאַרשרײבן מיטן בלײפעדער אַלע טישטעכער, אַלע שטיקלעך פּאַפּיר, װאָס ליגן אים פאַר די אױגן. פּונקט אַזױ שנעל װי ער האָט געגעסן, אַזױ האָט ער שנעל, פּלוצלונג, אַ כאַפּ געטאָן אַ גלאָז, אָנגעגאָסן זיך האַסטיק מים-אחרונים, װי אַ מיל געמאָלט די װערטער פון בענטשן, און געלאָזט זיך אַ צעקנעפּלטער לױפן צו די מסחרים.

— פארשטײסט, דינהלע, פאַרשטײסט ? — האָט ער גיך געפרעגט. — גוט געטאָן, האַ ?

— שאָקל דיר אָפּ די ברעקלעך פון פּנים, — האָט זי אים בלױז געזאָגט, — און בײם עסן שרײב נישט אױף די טישטעכער. אַלע טישטעכער פאַרפּאַטשקעסטו...

שמחה מאיר האָט זיך געפילט געקרענקט, דערשלאָגן. כאָטש ער האָט געקוקט אױף װײבער מיט חסידישער גדלות, װי דער טאַטע זײנער, האָט ער אָבער בײ דעם װײב זײנעם שטאַרק געװאָלט אױסנעמען. מיט די פּלוטעװאַטע חסידישע אױגן, װאָס האָבן אַ טבע אין אַלץ אַרײנצוקריכן, אַלץ צו זען, האָט ער אױך זײן װײבס שײנקײט דערזען, אַלע אירע װײבערשע רײצן. זי איז אים שטאַרק געפעלן געװען, מיט יעדן טאָג מער. אָבער דינהלע איז געװען קאַלט צו אים, פרעמד און שװײגנדיק.

ער האָט צו איר גאָרנישט געקאָנט האָבן. זי איז אים געװען אַ װײב. זי האָט אים זײער פּינקטלעך צוגעטראָגן עסן צום טיש, פרײטיק אים דערלאנגט פרישע װעש, אַכטונג געגעבן, ער זאָל תּמיד האָבן קלאָרע נאָז-טיכלעך אין קעשענע, און אים דערמאָנט אָפּפּוצן זיך פאַרן אַרױסגײן פון שטוב, אַראָפּצושאָקלען דעם אַש פון די פּאַפּיראָסן, װאָס ער האָט אַ טבע אָנצושיטן זיך אױף די לאַצן פון דער קאַפּאָטע. אין די ימים-טובים איז זי זײער פּינקטלעך געגאַנגען מיט אים אױף כיבוד צו משפּחה, אָבער קײן אײן האָר װאַרעמקײט האָט זי אים נישט אַרױסגעװיזן, קײן צערטלעכקײט, קײן ליכטיקן שמײכל. אין איר אָפּשאָקלען אים די ברעקלעך און אַש פון דער קאַפּאָטע איז נישט געלעגן די װאַרעמקײט און ליבע, װאָס ליבנדיקע װײבער לײגן דערין אַרײן פאַר זײערע מאַנען ; נאָר אַ מין אײגענע אַכטונג צו זיך און אַ חוזק צום מאַן, דעם צעטראָגענעם און פּרא-אדם. בײ זײן גאַנצער צעטראָגנקײט און צעיאַכמערקײט, האָט ער עס זײער גוט אַרױסגעפילט, שמחה מאיר, און געשפּירט זיך געקרענקט.

נאָך מער האָט אים געקרענקט איר קאַלטקײט צו אַלע זײנע נצחונות און גליקן. ער איז נישט געװען פון די צװײ פאַר אַ גראָשן. מען האָט פון אים געהאַלטן אין לאָדזש, אַרומגעטראָגן זיך מיט זײנע חכמות און סוחרישע

די ברידער אַשכנזי

דרײדלעך. אַפילו עצות האָט מען אים געפרעגט. מענטשן זענען צו אים מיט אױסגלײכענישן געקומען. אױך צװישן לומדים האָט מען פון אים געהאַלטן אַ װעלט. אין מיטן אַלע זײנע געשעפטן, האָט ער זיך געקאָנט אַרײנלאָזן מיט ייִדן לומדים אין לערנען און אַלעמען פאַרדרײען מיט זײנע פשטלעך. כאָטש אַ װײבל קען זיך נישט אױס אין אַזעלכע זאַכן, האָט ער פונדעסטװעגן געװאָלט דינהלען דערצײלן װעגן זײן גדלות. זאָל זי װיסן װעמען זי האָט פאַר אַ מאַן ! אָבער זי האָט נישט געװאָלט אױסהערן אַפילו קײן אײן װאָרט פון אַלע זײנע מעשיות ; פאַר קײן פּרוטה אנערקענונג נישט אַרױסגעװיזן אים.

שמחה מאיר האָט זיך פאַרלױרן, נישט געװוּסט, װי אַזױ צוציען צו זיך די, װאָס ער גײט אַזױ אױס נאָך איר ליבע, נאָך אירס אַ פרײען בליק. ער האָט זי געװאָלט צוציען, אײננעמען ; אָבער ער האָט נישט געװוּסט װי אַזױ, קײן װעג נישט געהאַט צו איר. זײן װעלט איז געװען אָדער די חסידים פון שטיבל מיט זײערע מחלוקות װעגן רבײם, אָדער לאָדזשער מסחרים, װעקסעלעד, האָסעס און בעסעס פון בײנװל און װאָל. זי האָט קײן געפיל נישט געהאַט פאַר די זאַכן, קײן פאַרשטענדעניש. זי האָט נאָך אַלע, װיאין אין די מײדלשע יאָרן, געלעבט מיט ביכלעך, ריטער, שלעסער, דועלן און פירשטינס. איר באַשײטלטער קאָפּ האָט געשטעקט אינגאַנצן אין אַ װעלט אַ װײטער, אַ פרעמדער, אַ פאַנטאַסטישער און אַ לאָקערנדיקער.

— גאָט מײנער, װי איך האָב מיך דערשראָקן ! — פלעגט זי זיך אָנכאַפּן בײם האַרץ, װען אין סאַמע מיט װי זי איז געװען פאַרטיפט אין אירע ביכלעך פלעגט זיך דער מאַן אַרײנשאַרן און זי אָננעמען בײ דער האַנט.

— װאָס לײענסטו ? — האָט ער זי געפרעגט, כאָטש ער האָט עס געזען.

— ביכלעך, — האָט זי געענטפערט און אַרױסגעצױגן די האַנט פון זײנער, נישט אױפהױבנדיק אַפילו די אױגן צו אים.

אין שמחה מאירן האָט אױפגעקאָכט אַ צאָרן קעגן די ביכלעך, אין װעלכע זײן דינהלע שטעקט אַזױ מיט לײב און לעבן. ער איז אַ בעלן געװען זען נאָכאַמאָל די ביכלעך, אָנקוקן זײ, װאָס זײ נעמען אַװעק זײן װײב פון אים. מיט חסידישער טשיקאַװעשטש האָט ער געגעבן אַ ריס אַרױס בײ דינהלען דאָס ביכל פון די הענט און אַרײנגעקוקט. אָבער אַמאָל און װידער אַמאָל האָט ער איבערגעלײענט די זעלבע עטלעכע שורות װעגן עפּעס גױים און זײערע ליבעס, און ער האָט דאָס ביכל אַװעקגעװאָרפן מיט פאַראַכטונג.

— מען זאָל מיר צוצאָלן, איך זאָל עס אין דער האַנט אַרײן נעמען, — האָט ער געזאָגט מיט כעס. — — װאָס האָט מען דערפון?

װאָס מער זי האָט זיך געהאַלטן װײט פון אים, אַלץ מער האָט עס אים געצױגן צו איר. עס האָבן אים געלאָקט אירע װײכע װײסע הענט, װאָס בלענדן אַזש פון קלאָרקײט פון די שװאַרצע, זײדענע, לאַנגע אַרבל אַרױס,

די ברידער אַשכנזי

איר זיסער געטאָקטער האַלדז, יעדע רונדיקײט פון אירע גלידער, דאָס גאַנצע װײבערישקײט אירס, װאָס האָט מיט יעדן טאָג זיך מער צעבליט. ער האָט אַזש געציטערט פון אױפרעגונג, שטײענדיק לעבן איר.

ער האָט, אמת, קײנמאָל נישט געשאָנקען דאָס, װאָס אים קומט, און אױך אױף זײנע רעכט פון אַ מאַן האָט ער נישט נאָכגעלאָזן. אָבער דאָס איז געװען אין די נעכט, אין דער פינצטער. ער האָט געקאנט באַצװינגען, אָבער נישט צוציען. אין די טעג, װען מענטשן קאָנען נישט באַצװינגען, נאָרזעען זיך, קוקן זיך אין די אױגן, שענקען זיך אַ שמײכל און ליב האָבן, האָט ער קײן שום װעג נישט געהאַט צו דער, װאָס מען האָט אים פאַר טױזנטער רובל אין מזומנים אױסגעװײלט. נאָך די שטענדיקע אַרומרײסענישן צװישן מענטשן, מיט טאַטע-מאַמע, שװער, יונגעלײט אין שטיבל, סוחרים, אַרבעטער אין דער װעבערײ, האָט ער געגאַרט נאָך װאַרעמקײט, ליבע, הערן א גוט װאָרט, פילן אַ צערטלעכקײט ; אָבער דינהלע האָט אים אָפּגעשטױסן. אָן װערטער, בלױז מיט אַ קוק פון אירע קלאָרע אױגן, האָט זי אים דאָס בלוט פאַרקילט.

ער האָט זיך מיט מער אײפער אַרײנגעװאָרפן אין די געשעפטן, קױם אױף עטלעכע מינוט זיך אַרײנגעכאַפּט אין שטוב אָפּעסן און װידער געלאָפן צװישן מענטשן. דאָרט איז זײן װעלט געװען, דאָרט האָט ער געהערשט. אַהײמקומען פלעגט ער נאָר בײנאַכט. אָבער אױך די נעכט זענען געװען נישט האָניקדיק, װי זײ דאַרפן זײן פאַר אַ יונגנמאַן אין ערשטן יאָר נאָך דער חתונה. זי האָט זיך אים נישט קעגנגעשטעלט, — נאָך דאָס װאָלט געפעלט ! — אָבער קײן קעגנזײטיקײט אױף זײן חסידישן ברען האָט ער נישט אַרױסגעפילט. כאָטש ער האָט פון קײן אַנדערע פרױען נישט געװוּסט, האָט ער, פונדעסטװעגן פאַרשטאַנען, אַז עפּעס איז דער מער מיט דעם, אױף װאָס ער האָט בחורװײז אַזױ געװאַרט און געהאָפט. ער פלעגט זיך אױפהױבן אַ גערײצטער מיט אַ שװערן קאָפּ, און ביטערער געװען צו די מענטשן, בײז און האַרטנעקיק.

אין אַ גאָר גיכער צײט איז אַ געשעעניש געקומען אין שטוב. אין אײנעם אַ טאָג איז דינהלע דער מוטער אױפן האַלדז געפאַלן און אַ רױטע, אַ פאַרשעמטע, פונאַנדערגעװײנט זיך צוליב דער ענדערונג אין איר לײב. די מוטער האָט זי געקושט, געלאַכט פון איר און איר געװישט די טרערן פון די אױגן.

— נאַרעלע, — האָט זי איר געפליסטערט, — װאָס איז דאָ צו װײנען? זאָג אָן שמחה מאירן די בשורה.

— כ'װעל נישט גײן, מאַמעשי, — האָט דינהלע זיך געקלאַמערט בײ דער מוטער און נישט געקאָנט אײנהאַלטן די טרערן פון די אױגן.

שמחה מאיר האָט זיך דערפילט זײער מאַנסביליש געהױבן, װען די שװיגער זײנע האָט אים, אַ פאַררױטלטע, װי אַ מײדעלע, דערצײלט שטיל װעגן דינהלעס טראָגן, אין װאָס זי איז פאַרגאַנגען.

די ברידער אַשכנזי

167

— זי װאָלט שױן געמעגט אַװעקװאַרפן די נאַרישע ביכלעך, — האָט ער געזאָגט, — זי איז שױן נישט קײן מײדעלע.

ער איז געװען זיכער, אַז איצט װעט זיך אַלץ ענדערן; אַז איצט װעט זי זיך אַרױסשלאָגן פון קאָפּ די פּוסטע נאַרישקײטן, די ביכלעך מיט די מחשבות, און זי װעט זײן אים אַ װײב, ליב האָבן אים. ער האָט נישט געקאָנט פאַרטראָגן, װען עפּעס שטעלט זיך אים קעגן, װען ער באַצװינגט נישט אימעצן אינגאַנצן. ער האָט, אמת, װײבער פאַראַכטעט, װי דער פאָטער זײנער, װי אַלע חסידים ; אָבער בײ דער גאַנצער פאַראַכטונג האָט זי, דינהלע, געהאַט אַן אײבערהאַנט איבער אים, פאַרמאָגט עפּעס, נאָך װאָס ער גײט אױס און זי װיל אים נישט שענקען. די רײד פון דער שװיגער זײנער האָבן אים דעריבער אָנגעפילט מיט זיכערקײט. איצט איז ער דער באַלעבאָס אין שטוב — איז ער געװען זיכער. אָבער דינהלע איז געבליבן די אײגענע װאָס פריער.

זי האָט נישט געפילט קײן אײן ביסעלע ליבע צום מאַן, װעמעס פרוכט זי האָט איצט געטראָגן אין איר לײב, — װי עס איז דער פאַל בײ אַנדערע װײבלעך. פאַרקערט, זי האָט גלײך אָנגעהױבן אַריבערטראָגן זיך מיט אַלע געדאנקען און געפילן צו דעם, װאָס דאַרף קומען, צו דעם באַשעפעניש, װאָס זי פילט עס נאָך אַפילו נישט, נאָר זי װײסט בלױז װעגן דעם, אַז עס רוט אין איר לײב. שעהן לאַנג האָט זי געקאנט ליגן אױף דער אָטאָמאַנע און צוהערן זיך מיט אױסגעשפּיצטע אױערן צום אײגענעם לײב, װי זי װאָלט װעלן אױפכאַפּן אַ שאָרך פון דעם, װאָס רוט אין איר.

— מאַמעשי, איך פיל עס, — האָט זי געזאָגט, — הער זיך צו.

— נאַריש װײבל, װאָס דו ביסט, — האָט די מוטער פון איר געשפּאַסט. — עס דאַכט זיך דיר בלױז אױס; נאָך צו-פרי...

— און איך פיל עס, — האָט דינהלע געזאָגט און אַ גליקלעכער מוטערלעכער שמײכל האָט צעצױגן איר שײן פנים.

זי האָט זיך נישט פאַרענדערט אין טראָגן, װי אַנדערע װײבלעך. פאַרקערט, זי איז נאָך שענער געװאָרן, ליכטיקער, װײבלעכער. קײן אײנציק פלעקעלע, װי עס טרעפט בײ װײבער אין טראָגן, איז נישט אַרױסגעטראָטן אױף איר ליכטיק פּנים. אירע בלױע אױגן זענען געװאָרן װארעמער, גלאַנציקער. די אױבערשטע ליפּ, װאָס האָט זיך איר לײכט פאַרהױבן אין דער הױך, אַרױסװײזנדיק אַלע אירע פּערלדיקע צײן, האָט איר דעם זיבעטן חן צוגעגעבן. די מוטער האָט זי נישט אױפגעהערט אָפּבלאָזן פאַר אַ בײז אױג. שמחה מאיר האָט זיך נישט געקאנט זאַט אָנקוקן אין איר צעבליטער װײבערישקײט.

— דינהלע, װאָס מאַכסטו ? װאָס מאַכסטו ? — האָט ער זי פּלוטעװאַטע געפרעגט און געזוכט זי אַרײנצונאַרן צו זיך אין שטוב, כדי אױסצוקושן יעדעס גליד אירס.

אָבער זי איז געװען פרעמד צו אים װי פריער. װי אַן אמתע מוטער,

168

די ברידער אַשכנזי

װאָס נאָכדעם װי זי פאַרגײט אין טראָגן, איז איר לײב פאַרשלאָסן פאַר אַ מאַן, אַזױ האָט זי זיך אָפּגעזונדערט פון אים אַפילו אין די נעכט.

— איך בין מיד, — האָט זי אים געזאָגט און אױסגעדרײט זיך צו דער װאַנט.

און אַז עס איז געקומען נאָך שבועות און די עלטערן אירע זענען געפאָרן קײן אױסלאַנד אין די בעדער, האָט זי אױך אײנגעפּאקט אירע קלײדער און מיטגעפאָרן מיט זײ. זי האָט איר מאַן אַפילו נישט געפרעגט.

— זײ געזונט, — האָט זי אים בלױז געזאָגט, נישט אָנרופנדיק בײם נאָמען, נישט אָנקוקנדיק אים אַפילו אױף אַ װײלע.

ער האָט זיך געפילט זײער ברוגז, זײער געקרענקט און זײער אײנזאַם. שטאַרק אומעטיק איז אים איצט געװען אין די לײדיקע פּוסטע שטובן בײם שװער אין הױז. נאָך אײנזאַמער איז ער געװען אין די נעכט. דאָס ברײטע פאַרבעטע בעט לעבן זײנעם האָט אים קײן רו נישט געגעבן, געשפּאָט פין אים. אױך זענען אים פאַרשידענע שלעכטע געדאַנקען געקומען אין קאָפּ, פאַרדאַכטן אַלערלײ, איבערקלערענישן. אַ װײבל אַלײן אין אױסלאַנד, צװײטן אַזױפיל לײדיקגײער און דײטשן !

אין די װאָכן-טעג האָט ער זיך פאַרשלונגען מיט אַרבעט, מיט מסחרן, דריען. געװאלטיק דערשלאָגן האָט ער זיך געפילט אין די שבתים, אין די לאַנגע זומערדיקע שבתים, װען די טעג ציען זיך װי אײביקײטן און מען קאָן נישט גײן נישט אין די רעסטאָראַנדלעך צו די סוחרים און מעקלערס, נישט אין דער װעבערײ. צו די ספרים האָט ער נישט געהאַט דעם מינדסטן חשק מער. זײ האָבן אים געלאַנגװײליקט מיט זײערע פרעמדע דינים און ענינים. אױסער אין מסחר, אַרבעט, האָט ער קײן אינטערעס אין אַנדערע זאַכן נישט געפונען.

אין אַזאַ צײט, אין אַזאַ הײסן שבתדיקן טאָג, װען ער האָט שױן קױם דערװאַרט זיך אױף די ערשטע דרײ שטערן אין פאַררױכערטן לאָדזשער הימל, כדי װאָס גיכער אַרײנצוכאַפּן דעם װאָכעדיקן מעריב און הבדלה און אַראָפּלױפן מיט אַ פּאַפּיראָס אין דער װעבערײ, זענען דאָס צו אים געקומען טוביה „ס'איז נישט הפקר אַ װעלט" און ניסן דעם מורה-הוראהס מיט זײערע צען תּקנות, אױפגעשריבן אױף אַ בלעטל געװירעט פּאַפּיר, אױסגעריסן פון אַ העפט.

אַ װײלע האָט שמחה מאיר באַטראַכט שװײגנדיק די צװײ פּאַרשױנען אין די שבתדיקע קאַפּאָטעס. דאָ אין שטוב פלעגן קײנמאָל נישט אַרױפקומען די געזעלן פון באַלוט. דערצו זענען די מענטשן אַרײנגעקומען נישט דרײסט.

— גוט-װאָך, — האָבן זײ שטיל געזאָגט.

שמחה מאיר האָט, אַראָפּציענדיק טיף דעם רױך פון שבת-צו-נאַכטיקן אױסגעבענקטן פּאַפּיראָס, אַרױסגעלאָזט אים צוריק די אַרײנגעקומענע גלײך אין די אױגן אַרײן, אָנשטאָט אַ גוט-יאָר זײ צו ענטפערן.

די ברידער אַשכנזי

— אונטן, אונטן, — האָט ער געברומט, — אין דער װעבערײ.

נאָר טוביה האָט אים אונטערגערוקט דאָס בלעטל פּאַפּיר און געזאָגט :

— אונטן טאָר מען נישט אַראָפּגײן. איר'ט מוחל זײן פריער איבערלײענען.

האָט שמחה מאיר מיט פּלוטעװאַטער טשעקאַװעס אַרױסגעריסן דאָס בלעטל פון טוביהס הענט און גיך דורכגעװאָרפן עס מיט אַ בליק, אין עטלעכע געצײלטע רגעס בלױז.

צום ערשטן האָט ער חוזק געמאַכט פון די מענטשן. ער האָט געקנײטשט דאָס בלעטל פאַפּיר הין און צוריק אין די הענט און אַרײנגעקוקט זײ גלײך אין די אױגן אַרײן.

— דאַכט זיך, ביזט ר' נאָסקע מורה-הוראהס בחור, — האָט ער געזאָגט צו ניסנען אין אים באַטראַכט פון קאָפּ ביז די פיס, — װי קומסטו עפּעס צו אים ?

ער האָט געװיזן מיט אַ פינגער אױף טוביהן.

— איך בין אַ װעבער, — האָט ניסן געזאָגט.

— אַזױ, — האָט שמחה מאיר געצױגן די װערטער צוזאַמען מיטן בערדל, — ביזט גאָר געװאָרן אַ באַלמעלאָכע ? װאָס זאָגט דער טאַטע דערצו ?

נאָר גיסן האָט אים דערױף נישט געענטפערט. האָט שמחה מאיר אַרײנגערוקט די הענט אין די קרומע קעשענעס פון זײן זײדענער קאַפּאָטע, װאָס ער האָט נאָך נישט באַװיזן אַראָפּצונעמען פון שבת, און גענומען רעדן מיט רוגזה.

— דאַכט זיך. אַז דו אַרבעטסט נישט בײ מיר, — האָט ער געזאָגט צו ניסנען, — װי קומסטו עפּעס מיט עסקים צו מיר ?

— איך קום אין נאָמען פון די װעבער, — האָט ניסן געזאָגט, — זײ האָבן מיך געשיקט איבעררעדן.

— און איך װיל מיט דיר נישט רעדן, — האָט אים שמהה מאיר גלײך אונטערגעהאַקט די פליגל, — כ'װיל דיר נישט פאַר קײן שאַלאַטן-שמש...

ניסן איז צעמישט געװאָרן. ערשנס, האָט ער נישט געװוּסט, װי אַזױ מיט שמחה מאירן צו רעדן. „דו" האָט ער אים נישט געקאָנט זאָגן און „איר" האָט ער אים נישט געװאָלט זאָגן ; צװײטנס, האָט ער זיך אױף אַזאַ אָפּשניט נישט געריכט, און ער האָט זיך געפילט זײער נישט געהױבן אין דער דאָזיקער נגידישער שטוב, פּונקט װי ער פלעגט זיך פילן ייִנגלװײז בײ די רײכע פעטערס זײנע, װען די מוטער פלעגט אים שיקן אַלע מאָל נאָך אַ. נײער הלואה. דערצו נאָך האָט שמחה מאיר אַװעקגעװאָרפן אױף דער ערד דאָס בלעטל מיט די תּקנות, װאָס ער, ניסן, האָט אַזױ פלײסיק אױסגעציקלט, ער איז זײער געפאַלן געװאָרן בײ זיך דעריבער אין פאַרשעמט געשװיגן. נאָר טוביה האָט אױפגעהױבן פון דער ערד דאָס צעקנײטשטע בלעטל, אױסגעגלײכט עס אין האַרט זיך אָנגערופן :

— אַלע װעבער זענען אחדות, לײענט !

די ברידער אַשכנזי

האָט שמחה מאיר נאָך אַמאָל אַ בליק געטאָן אין בלעטל און איבערגעקוקט די תּקנות.

— הײסט עס, אַז ס'איז אחדות ? — האָט ער געפרעגט מיט אַ גמראניגון. — אי מען װיל מער געלט, אי װײניקער אַרבעטן, האַ ?

— יאָ, — האָט טוביה צוגעגעבן, — מער געלט און װײניקער אַרבעטן.

— נו, און אַז איך װעל נישט װעלן געבן ? װאָס אַזױנס װעט עץ טוען ?

— װעלן מיר נישט אַרבעטן, — האָט טוביה געזאָגט.

— און װער װעט זײ געבן אױף פּרנסה, דו ?

— אַלץ אײנס הונגערט מען, זאָל מען כאָטש נישט אַרבעטן, — האָט טוביה געזאָגט, — ס'איז שױן נישטאָ מער קײן כוח.

— דאָס זענען דײנע שמד-שטיק, טוביהלע, — האָט שמחה מאיר געדראָט אים מיט אַ פינגער, — דײנע און דעם יונגס, — ס'פאַרדרײט די מענטשן די קעפּ, ס'נעמט זײ צו דאָס שטיקל ברױט פון מױל.

ער האָט זיך נישט געקאָנט פאָרשטעלן, אַז מען זאָל נישט אַרבעטן. זינט ער האָט געדענקט, פון קינדװײז אָן, איז ער געװױנט געװען צו הערן דעם גערױש פון אַרבעט אין דער שטאָט, צו זען מענטשן פאַרװעבט אין די שטולן. דאָס איז געװען אַזױ פּשוט און רעגלמעסיק, װי מען איז געװױנט װען מען הױבט זיך אױף פון שלאָף, צו טרעפן די מאָרגן-ליכט אין שטוב. עס האָט זיך אים אין קאָפּ נישט געלײגט.

— מען װעט בעסער װערן, — האָט ער געזאָגט, — זאָל נאָר קומען דאָנערשטיק און די װײבער װעלן דאַרפן מאַכן שבת, װעט מען מיך קומען בעטן, צו די פיס װעט מען מיר פאַלן.

אַ גאַנצע װאָך איז געשטאַנען די װעבערײ לײדיק, אָבער קײנער איז נישט געקומען פאַלן שמחה מאירן צו די פיס. די װײבער אױפן באַלוט האָבן געקרעכצט, געזיפצט, די ערשטע גענומען שרײען, אַז מען װעט אױסגײן פון הונגער, אַז מען קױלעט זיך אָן אַ חלף, און יעדער פון זײ איז דערגאַנגען די יאָרן איר מאַן, ער זאָל איבערגײן צו דער אַרבעט. פּונקט װי זײ האָבן פריער אַװעקגעשטעלט די טעפּ און נישט געװאָלט קאָכן פאַר דעם קלײנעם לױן, װאָס די מענער האָבן אַהײמגעבראַכט, אַזױ זענען זײ איצט געװען די ערשטע צי באַקלאָגן די גאָלדענע צײטן, װען די מענער האָבן אַהײמגעבראַכק די עטלעכע גילדן, פאַרװאָס מען קאָן אָנקױפן פון אַלעם גוטן, פון קאַרטאָפל ביז אַ לעבל ברױט.

— גזלנים ! האָבן זײ געגעסן די מענער. — האָטס רחמנות אױף די קלײנע שװאַלבן ! — נאָר די מענער זענען נישט געגאַנגען.

שמחה מאיר האָט זיך אַרומגעדרײט אַ פאַרלױרענער אַרום דער שטילער װעבערײ. ער האָט נישט געקאנט אײנשלאָפן אָן דעם גערױש פון די שטולן, ער האָט נישט געפילט קײן טעם אין לעבן אָן דער אַרבעט. ער האָט שױן מיט אומגעדולד אָפּגעװאַרט דעם דאָנערשטיק, װען די פּועלים װעלן אים קומען בעטן, פאַלן צו די פיס, נאָר זײ זענען נישט געקומען. און װי אױף

די ברידער אַשכנזי

צו להכעיס זענען כסדר איצט אָנגעקומען באַשטעלונגען, יעדער פּאָסט האָט זיך געבראַכט נײע. ער איז אַרױס אױפן מאַרק, געזוכט װעבער, געשיקט שמואל-לײבושן שאַפן באַלמעלאָכעס, נאָר קײן גרױסע זאַכן האָט מען נישט געמאַכט. אַרבעט איז געװען אַ סך אין שטאָט, און מען האָט בלױז געקראגן עטלעכע אַלטע דײטשקעס, װאָס האָבן געאַרבעט פּאַמעלעך, און אַ צװײ-דרײ שיכורים, װאָס האָבן מער געטרונקען װי געטאָן און מען האָט זײ כסדר געמוזט קוקן אױף די הענט, װײל זײ האָבן געגנבעט אין די אױגן.

אײף שבת האָט ער געשיקט אין װעבערישן שולכל „אהבת-רעים" דעם מלמד, װאָס זײן שװער האָט געהאַלטן אױף צו לערנען מיט די װעבער פּרק. ער האָט איבערגערעדט לאַנג מיט דעם מלמד, געהײסן אים מוסרן די װעבער בײם לערנען, צורעדן זײ, זײ זאָלן זיך נישט לאָזן פאַרפירן פון די, װאָס װילן פון זײ דאָס ברױט פון מױל צונעמען, און צוריקגײן אַרבעטן, פאַרװאָס מען װעט זײ מוחל זײן. אָבער די װעבער האָבן נישט געװאָלט הערן דעם פּרק, און דעם מוסר פון מלמד. אָנשטאָט פּרק, האָבן טוביהלע און ניסן געלערנט מיט זײ אין שולכל װײטער צו בלײבן פעסט, ביז מען װעט נישט אױספירן. מען דאַרף נאָר זיך האַלטן אחדות.

— איך האָב פאַרזעצט דאָס קישן אױף ברױט, — האָט אַ װעבער געקרעכצט.

— איך האָב די קופּערנע לײכטער אַראָפּגענומען פון טיש און איבערגעלאָזט פאַר קאַרטאָפל.

— איך האָב דעם טלית און תּפילין פאַרמשכונט אױף שבת.

— אחדות, נאָר אחדות, און מען װעט מנצח זײן, — האָט טוביהלע געמונטערט. — זאָלן נאָר אַװעקגײן עטלעכע טעג, װעלן זײ שיקן נאָך אונדז. אירט זען מײנע רײד. זײ װערן בדלות פון לאָזן שטײן די װעבערײען.

ער האָט געװוּסט, װאָס ער האָט גערעדט, טוביה. ער האָט געקענט די שטאָט, פאַרשטאַנען זיך אױף אַלע סוחרישע קונצן. זײ האָבן נישט געקאָנט אָפּשטעלן זיך, די האַנט-װעבערײען, אין דער שטאָט, װוּ יעדן טאָג זענען נײע קױמענס אױסגעװאקסן און די מאַשין האָט פאַרשלונגען די האַנט. נאָך בעסער פון טביהן האָט עס פאַרשטאַנען שמחה מאיר. ער האָט איצט כסדר גערעכנט מיטן בלײשטיפט אױף יעדן שטיקל פּאַפּיר, װאָס איז אים געקומען אונטער דער האַנט, געחשבונט, װיפל ער האָט שאָדן פאַר יעדן טאָג, װאָס די װעבערײ שטײט גראָד איצט, װען די באַשטעלונגען קומען אָן אַזױ היפּש און מען קאָן מאַכן אַ רובל. נײן, עס איז אים נישט געװען אונטער דער האַנט דער עסק מיט די װעבער. אמת, ער האָט קײנמאָל נישט געהאַלטן פון האַנט-שטולן, און ער רעכנט נישט צו בלײבן דערבײ. בײ דער ערשטער געלעגנהײט װעט ער איבערגײן צו דאַמף, צו קױמענס. אָבער כדי צו קומען צו קױמענס, דאַרף מען דערװײל גײן מיט די האַנט-שטולן, װאָס מער געלט מאַכן, װאָס שנעלער אָניאָגן, קומען צו דער מטבע. דאָס שטײן פון דער װעבערײ איז גאָרנישט געװען קײן מעלה איצט, װען מען דאַרף יאָגן. ער האָט נישט אױפגעהערט נעצן דעם

172

די ברידער אַשכנזי

שפּיץ בלײשטיפט אין מױל און רעכענען אױף אַלע פּאַפּירן, אױף אַלע טישטעכער, װאָס מען שפּרײט אים צום עסן.

אָבער פון דער צװײטער זײט האָט ער אױסגעחשבונט, אַז אױב ער װעט נאָכגעבן, װעט עס אים קאָסטן טײערער. אױסער די פינף און צװאַנציק רובל אַ װאָך, װאָס ער װעט מוזן צאָלן, װאָס דאָס מאַכט אױס גאַנצע הונדערט רובל אַ חודש, צװעלף הונדערט רובל אַ יאָר, נישט רעכענענדיק פּראָצענטן פון דער סומע, װילן זײ נאָך די עזות-פּנימער, די קבצנים, װײניקער אַרבעטן, קײן ליכט נישט קױפן שבת-צו-נאַכטס נישט אָפּאַרבעטן פאַר שבת, װאָס מען רוט, און מאַכן נאָך אַנדערע לײדיקגײערײ, װאָס אַזױנס איז גאָרנישט געהערט געװאָרן. דערצו װעט דער אַפּעטיט בײ זײ װאַקסן מיטן עסן. װען מען גיט אַ הונט אַ פינגער, װיל ער דערנאָך די גאַנצע האַנט. מען דאַרף גלײך קײן פינגער נישט געבן. אמת, מען װערט בדלות, װײל די װעבערײ שטײט, די באַשטעלונגען קומען אָן און מ'קאָן זײ נישט ליפערן, מען מאַכט זיך קאַליע דעם מאַרק. אָבער זאָלן זײ נאָר מיד װערן, װעלן זײ זיך קומען בעטן צו דער אַרבעט, פאַלן צו די פיס, װעט מען זיך, מיט גאָטס הילף, דעם היזק אָפּנעמען, נאָך מיט ריװח. פאַר אַלץ װעלן זײ באַצאָלן. די אַרבעט װעט אַװעק, מען װעט מאַכן אַ מטבע, אָניאָגן עטלעכע יאָר, און הײדאַ, אַריבער צו קױמענס.

— כ'האָב צײט, — האָט ער געזאָט צו די רעדלעך אין די שענקלעך טרינקענדיק ביר און פאַרבײסנדיק מיט האַרטע געפעפערטע אַרבעס. — מען דאַרף זײ נאָר לאָזן שמעקן פעפער...

זײ האָבן געשמעקט פעפער אױפן באַלוט. שמואל לײביש האָט עס יעדן טאָג אױפסנײ אױסגעפונען און עס איבערגעגעבן שמחה מאירן.

אין קלײנע באַלוטער געװעלבלעך, װוּ עס רױעט אין אַלע בלעכענע שאַכטלען צוקערלעך פון פליגן און „אָסעס", האָבן די צעשױבערטע, מידע און שװײסיקע קרעמערקעס נישט אַרױסגעלאָזט קײן ברױטל פון דער האַנט אָן באַצאָלט.

— די ביכלעך זענען שױן געשװאָלן פון חובות, — האָבן זײ געשריגן, װײזנדיק די הערינג-פאַרפלעקטע און גרײזיק-פאַרשריבענע ביכלעך. — נישטאָ קײן ברױט אױף באָרג. די בעקערס שענקען אונדז אױך נישט.

די װעבערקעס האָבן געבראַכט משכנות : אַ צעריסן ציכל פון אַ קישן, אַן אַלט-מאָדיש חתונה-קלײד, װאָס האָט זיך נאָך ערגעץ פאַרװאַלגערט, אַ װינטערדיק קאָפּ-טוך, און אַפילו אַ טײטש-חומש. אָבער באַלד האָבן זיך די משכנות אױסגעלאָזט. די טעג האָבן זיך געצױגן לאַנגע, גאָר אָן אַ סוף, און די קינדער האָבן כסדר געריסן בײ די פאַרטעכער : — מאַמע, ברױט !

צװישן די װעבער, װעלכע האָבן זיך גאַנצע טעג אַרומגעדרײט איצט איבער די שמאָלע געסלעך אין די שבתדיקע קאַפּאָטעס, װאָס זײ האָבן נישט אַראָפּגענומען צו דער אַרבעט און אַזױ שױן געבליבן אין זײ, האָט גע-

די ברידער אַשכנזי

רױשט און געקאָכט. אין אַלע װינקעלעך האָבן זיך קופּעלעך געזאַמלט, גערעדט, געשריגן, געמאַכט מיט די הענט.

— טוביה איז גערעכט, — האָבן די יונגע װײבער געזאָגט, — נאָר נישט פאַלן, נישט אַראָפּלאָזן באַלד די פליגל, װעט מען אױספירן.

— אײך איז גרינג צו רעדן, — האָבן די אַלטע געקרעכצט, — די קינדער לױפן אײך נאָך נישט נאָך בײ די פּאָלעס. װען עץ װאָלט אַזױ געפילט דעם טעם װי מיר, װאָלט עץ אַנדערש געװען. שמחה מאיר װעט קריגן אַנדערע און מען װעט בלײבן אױף דער פלײש-באַנק.

— מען דאַרף אים גײן בעט, זאָגן אַז מיר האָבן עס נישט געװאָלט, אַז דאָס איז אַלץ טוביהלעס און ניסנס אַרבעט, — האָבן אַלטע צעבראָכענע ייִדן געברומט, — אַז נישט װעט אױסקומען צו נעמען די טאָרבע אױפן האַלדז און גײן בעטלען אױף די עלטערע יאָרן.

— מיר האָבן געגעבן אַ שבועה, — האָבן ייִדן גערעדט מיט מורא.

— אַ רב װעט אונדז מתיר זײן, — האָבן אַנדערע געפונען אַן עצה, — ס'איז דאָך פּיקוח-נפש.

אָן די מענערס װיסן, האָבן װײבער גענומען גײן צו שמחה מאירן און בעטן עטלעכע גילדן אַ דערױף.

— מײן אַלטער װעט אָפּאַרבעטן, — האָבן זײ געזאָגט, — קינדער גײען אױס פאַר אַ שטיקל ברױט. צו װעמען דען זאָל מען גײן ? אַ פאָטער זענט איר דאָך צו אונדז !

שמחה מאיר האָט קײן געלט נישט געגעבן. ער האָט זיך קײנמאָל נישט געאײלט מיט אַזעלכע זאַכן. געלט איז װי אַ פױגל, האָט ער געװוּסט, עס קומט זעלטן צוריק, װען מען לאָזט עס אַרױס פון דער האַנט. אָבער מוסר האָט ער די װײנענדיקע װײבער נישט געקאַרגט, אָנגעזאָגט זײ װיפל נאָר עס האָט געקאָנט אין זײ אַרײן.

— די הולטאַיעס, דער טוביהלע מיטן מורה-הוראהס זונדל, װעלן די מענער אײערע קױלען, — האָט ער גערעדט מיט האַרץ. — זײ װעלן זײ צונעמען די װעלט און יענע װעלט.

— אַז די מײלער זאָלן זײ נאָר פון הינטן שטײן, — האָבן די װײבער געשאָלטן, — פאַר די זיסע רײדעלעך ,װאָס זײ האָבן אײנגערעדט.

— זײ װעלן זײ נאָך אָנרעדן צו דער שמד, — האָט שמחה מאיר נביאות געזאָגט. — זײ װעלן נאָך װײב און קינדער הײסן איבערלאָזן אױף הפקר.

— אױ װײ איז אונדז, — האָבן די װײבער גענומען ברעכן מיט די בלײכע דאַרע הענט, גלײך װי די מענער װאָלטן זײ שױן פאַרלאָזט. — מיט בעזעמער דאַרף מען זײ פאַרטרײבן פון גאַס. איבער אײן קרעציקער שאָף װעט די גאַנצע סטאַדע קרעציק װערן.

די אױפגעהעצטע װײבער האָבן גענומען נאָכלױפן טוביהן און ניסנען מיט קולות איבער די געסלעך. מער פון אַלע האָט געליאַרעמט טוביהס װײב אַלײן. אַ צאָרנדיקע, מיט עטלעכע קינדער, אײנס קלענער פאַרן אַנדערן,

די ברידער אַשכנזי

אָנגעהאַנגען בײ דעם שלױמפּערדיקן קלײד און מיט דעם זױג-קינד בײ דער נאַקעטער ברוסט, האָט זי אַרומגעשלעפּט זיך איבער די שטױביקע הײסע געסלעך אין געשאָטן פײערדיקע קללות אױף איר מאַן.

— קהלשער צאָפּ, — האָט זי אים נאָכגעשריגן, — אַז צאַפּן זאָל זיך דיר בלוט פון האַלדז, — פרעמדער בעזעם, װאָס קערט אױס אַלע װינקעלעך און דערנאָך װאַרפט מען אים אַרױס פאַר דער טיר, אַז הײזער הױך זאָל עס דיך װאַרפן. — װאָס באַזאָרגסטו אַ װעלט ? זאָרג פאַר דײין װײב און קינדער, װיסטע בהמה !...

אַלע קינדער האָבן איר צוגעהאָלפן שרײען און װײנען.

פּונקט אַזױ האָט זי געשאָטן אױף ניסנען.

— אַלץ זײן קעפּל דערבײ. מיט הײס װאַסער װעל איך דיך אָפּגיסן, אַז דו װעסט אַרײנקומען צו מיר אין שטוב אַרײן, תּרבות-רעה אײנער !

אָבער טוביה האָט זיך פון קײן זאַך נישט געמאַכט און נישט אױפגעהערט רעדן, סודען זיך, איבערצײגן, היצן זיך, בעטן און רופן צו אחדות.

— נאָר אחדות און געדולד, — האָט ער געבעטן, — און מיר װעלן מנצח זײן.

ער האָט געהאַט אַ כוח, דער טוביה. ער האָט אַלעמען געקאָנט איבעררעדן, מוט צוגעבן, רעדן צו שכל, שטאַרקן. אים האָט צוגעהאָלפן ניסן. שמחה מאיר האָט געװאַרט אױף דעם צװײטן דאָנערשטיק, װען די װעבער דאַרפן מאַכן שבת, אָבער אױך דעמאָלט איז קײנער נישט געקומען צו דער אַרבעט. די װעבערײ האָט געפּוסטעװעט.

אױף דער דריטער װאָך האָט שױן שמחה מאיר גענומען קנײטשן דעם שטערן און זײער נערװעז ציען דאָס בערדל. די שאָדנס זענען געװען היפּשע. קאָמיסיאָנערן האָבן געדראָט, אַז זײ װעלן איבערגײן צו אַנדערע פאַבריקאַנטן. בײ זײן גאנצער עקשנות, האָט ער אַלעמאָל געהאַט דעם קאָפ אױף די פּלײצעס, שמחה מאיר, און נישט צופיל ריזיקירט. דאָס האָט ער נאָך פאַרשטאַנען בײ די קאָרטן, װען ער איז געװען אַ ייִנגל, קײן מאָל נישט געװאָלט זיך אײן אױג אַרױסנעמען, אַבי דעם צװײטן בײדע אױגן. אױך איצט האָט ער גענומען טראַכטן, אַז די שפּיל זײנע איז פאַרן טײװל אַז ער האָט אַ שלעכטע קאָרט געפּאַקט, און אַז דאָס בעסטע איז אין אַזאַ פאַל אָפּצושנײדן װאָס פריער, כדי אַרױס באַצײטנס מיט גאַנצע בײנער און אָפּװאַרטן אױף אַ בעסערער געלעגנהײט. אָבער אין דער לעצטער רגע האָט אים אַ בליץ געטאָן אַ געדאַנק אין קאָפּ, פון װאָס עס איז אים אַזױ קלאָר געװאָרן, אַז ער האָט זיך אַזש אַלײן פונאַנדערגעלאַכט אױפן קול.

— שמואל לײבוש ! — האָט ער גערופן. — לױף שױן און ברענג מיר ליפּע חלפן צופירן. זאָג אים, אַז איך דאַרף אים שױן, זײער נױטיק.

ליפּע חלפן, אַ ייִד אַ ליטװאַק, מיט אַ שפּיציק געשױרן בערדל, װאָס רעדנן רוסיש מיט „סינס" אָנשטאָט „שינס", איז געװען זײער אַ ניצלעכער מענטש אין לאָדזש. אָנקומענדיק פון דער ליטע בלױז מיט אַ טשײניק אין אײן האַנט

די ברידער אַשכנזי

175

און מיט אַן אַלטן שירעם אין דער צװײטער, האָט ער גלײך גענומען שטורמען דאָס נײע לאָדזש. מיט גרױס טומל האָט ער צום ערשט פאַרקױפט אױף די גאַסן בענדלעך צו שיך, פּאַפּירענע קראַגנס, נאָדלען, שפּילקעס. געגעסן האָט ער בלױז ברױט מיט הערינג און פאַרטרונקען מיט הײס װאַסער פון זײן טשײניק, װאָס ער האָט מיטגעבראַכט מיט זיך. ביסלעכװײז האָט ער גענומען באַזאָרגן פאַר סוחרים אַ שליחות אױף דער פּאָסט, אױף דער באַן. בעסער פון די לאָדזשער האָט ער זיך געקאָנט אױסטענהן מיט די רוסישע באַמטע. גאָר גיך האָט ער איבערגענומען אַ הױז, צו פירן אין רוסיש די אײנמעלדונגען. אײדער מען האָט זיך אומגעקוקט, האָט ער שױן צוגעקלאַפּט אַ שילדל צו זײן װױנונג, אַז ער שרײבט ביטעס אין געריכט און אין אַלע אַנדערע רוסישע אַמטן. אין לאָדזש האָט זעלטן אימעצער געקענט רוסיש. געשעפטן זענען געװען אַ סך, און דער ליטװאַק האָט אַ סך געלט פאַרדינט בײ זײנע ביטעס.

אין דער גיכסטער צײט איז ער געװאָרן אַ חשוב אין דער פּאָליצײ, אױסגעקאָכט מיט אַלע טשינאָװניקעס. װער עס האָט עפּעס געהאַט אַן עסק מיט דער פּאָליצײ, איז געקומען צום ליטװאַק, געגעבן אים געלט אױ.ז „שמירן", און דער ליטװאַק האָט געפּועלט, פון אַלע צרות האָט ער אַרױסגענומען. ער האָט שױן פאַרװאָרפן זײן אַלטן שירעם, געקלײדט זיך באַלעבאַטיש, אַרומגעשלעפּט זיך שטענדיק מיט אַ דיקן פּאָרטפעל, פול מיט פּאַפּירן, און געגריסט זיך מיט אַלע באַמטע אױף די גאַסן, אַפילו מיטן סאַמע פּאָליצמײסטער אַלײן.

— „מאָיאָ פּאָצטעניע", — האָט ער געגריסט אין זײן ליטװישער אױסשפּראַך און געצױגן דעם האַרטן קאַפּעליוש, — „צעסט אימעיו קלאַנאַטסיאַ"...

כאָטש אַלע אַדװאָקאַטן האָבן אױף אים קרום געקוקט, חוזק געמאַכט פון אים, געלאַכט פון זײנע גרײזן, פון די „סינס" אַנשטאָט „שינס", װאָס ער פּאַקט אַרײן אין זײנע ביטעס אין געריכט, האָבן זײ אים גאָרנישט געקאָנט טאָן. ער האָט געהאַט מער פּראַקטיק פון זײ. װאָס זײ האָבן נישט געקאָנט מאַכן מיט זײערע רעדעס און גוט-געשריבענע ביטעס, האָט עס דער ליטװאַק געמאַכט מיט זײנע גרײזן.

— אַז די פּאָליצײ איז בײ מיר אָט דאָ! — האָט ער געװיזן אױף דער קעשענע פון זײן גלאַנציקן סורדוט. — װאָס װײסן זײ, אָט די אַלע אַדװאָקאַטלעך ? גאָרניט מיט גאָרניט...

ער האָט אַלץ געטאָן, אױפגעקױפט שלעכטע װעקסעלעך, אַרױסגעשטעלט בעל-חובות אױף ליציטאַציע, געליען געלט אױף לאָמבאַרד-קװיטן, אָנגענומען פּרעטענציעס צו דער באַן, װען עפּעס איז נישט געװען אין אָרדענונג, אַרױסגטראָטן אין געריכט בײ פּראָצעסן, כאָטש ער האָט דערױף קײן רעכט נישט געהאַט, געגעבן געלט אױף גוטע פּראָצענטער, און אַרײנגעטראָגן אַ מסירהלע, אַז מען האָט געדאַרפט, אין די הױכע פענצטער אַרײן.

די בדידער אַשבנזי

— ס'װעט סױן רעכט זײן, — האָט ער געזאָגט געלאַסן, װען מען האָט אים געשיקט מיט אַ מסירה אױף אימעצן. — גיט נאָר אַהער די געלט, װאָרעם אױף דרײ זאַכן סטײט די װעלט, אױף געלט, געלט און געלט...

אָט צו דעם ליטװאַק האָט דאָס שמחה מאיר איצט געשיקט און זיך קױם נעקאָנט דערװאַרטן אױף זײן קומען.

דער ליטװאַק האָט לאַנג אױסגעהערט שמחה מאירס שנעלן עכטלאָדזשער ייִדיש, נישט איבערגעשלאָגן אים מיט קײן װאָרט, סײדן, װען שמחה מאיר האָט פאַרגעסן און אים גערופן בײם נאָמען בלױז ר' ליפּע. „גאָספּאָדין כאַלפן", — האָט אים דער ליטװאַק איבערגעשלאָגן און אים װײטער געלאָזט רעדן. אַז שמחה מאיר האָט זיך ענדלעך דאָס גאַנצע ביטערע האַרץ זײנס אױסגערעדט, אַלע צרות, װאָס ער האָט אױסצושטײן פון דעם טוביהלע און ניסן מורה-הוראהס, האָט דער ליטװאַק אַרױסגענומען אַ פּאַפּיר פון זײן אָנגעשטאָפּטן פּאָרטפעל. ער האָט אין רוסיש פאַרצײכנט זײער דײטלעך די נעמען פון שמחה מאירס שונאים און דאָס פּאַפּיר צוריק אַרײנגעלײגט אין פּאָרטפעל.

— סױן, — האָט ער געזאָגט, — זײ ליגן סױן בײ מיר אין די הענט. נעמט אַרױס די געלט...

שמחה מאיר האָט מיט גרױס ברײטקײט אַרױסגעצױגן דעם גרױסן נגידישן בײטל פון דער הױזן-קעשענע און אַרױסגעצאָלט עטלעכע קנאַקעדיקע שפּאָגל-נײע באַנקנאָטן. דער ליטװאַק האָט זײ איבערגעצײלט און זיך נישט געדונגען.

— דאָס איז אַ פּערסטעפּלעניע נומער הונדערט אײן און אַכציק פון סװאָד זאַקאָנאָװ, — האָט ער געלײענט פון אױסנװײניק דעם רוסישן קאָדעקס — סױן גײ איך אַריבער צום פּאָליצמײסטער.

— קײנער דאַרף װעגן דעם נישט װיסן, — האָט שמחה מאיר געמורמלט אַרױסבאַגלײטנדיק דעם ליטװאַק. — איר פאַרשטײט דאָך...

— קאַניעצנאָ, — האָט דער ליטװאַק צוגעגעבן, — קאַניעצנאָ.

אין זעלבן טאָג נאָך, שפּעט בײנאַכט, זענען פּאָליציאַנטן באַפאַלן אױפן באַלוט די שטיבלעך, װוּ טוביה און ניסן האָבן געװױנט, און בײדע װעבער אַרױסגענומען פון די בעטן.

— פאַרװאָס ? — האָבן די אַרעסטירטע נישט פאַרשטאַנען.

— אין דער פּאָליצײ װעט שױן קלאָר װערן, — האָבן די פּאָליציאַנטן געענטפערט און צוגעבונדן אַ קײטעלע אײנעם צום צװײטנס האַנט.- — נאָ פּאַשאָל!

כאָטש עס איז געװען אין מיטן נאַכט, האָט זיך גלײך דער באַלוט דערװוּסט װעגן אַלעם און אַלע זענען אַרױס פון די בעטן. די פּאָליציאַנטן האָבן געפאָכעט מיט די קרומע שװערדן רעכטס און לינקס, געטריבן די מענער אין די אונטער-הױזן און די װײבער אין די האַלקעס.

טוביהס װײב, אין בלױזן אונטער-קלײד, אַרומגערינגלט מיט אַלע

די בדידער אַשכנזי

װײנענדיקע קינדער, האָט באַגלײט איר טוביהן, װי מען װאָלט אים געפירט צום בית-עולם.

— ייִדן, בני רחמנים, — האָט זי געבראָכן מיט די הענט, — אױף װעמען בלײב איך מיט מײנע װערעם ?

ביז מיטאָג זענען בײדע אַרעסטאַנטן אָפּגעלעגן אין אַרעסט, צװישן שיכורים, גנבים און פרעמדע אָן פּעסער.

— פאַרװאָס האָט מען ענק אַרײנגעישבט אין קיטשמע ? — האָבן די גנבים זײ געפרעגט.

— מיר װײסן אַלײן נישט, מיר האָבן קײן זאַך נישט געטאָן, — האָבן די אַרעסטירטע געענטפערט.

— יאָלדן, — האָבן גנבים געלאַכט און זײ גענומען איבערװאַרפן פון אײנעם צום צװײטן, װי אַ באָל.

װיפל שמאַטעס עס זענען נאָר געװען אין אַרעסט, האָט מען זײ געװאָרפן, די נײע, אין קאָפּ אַרײן. דערנאָך האָבן זײ געמוזט אַרױסטראָגן דאָס שאַף מיט אומרײנקײט. נאָך צװײ טעג האָט מען זײ אַרױסגענומען פון אַרעסט און אַרײנגעפירט אין דער קאַנצעלאַריע צום סאַמע פּאָליצמײסטער אַלײן.

— סמירנאַ ! — האָט דער פּאָליצמײסטער מיט די געלע באַקן-בערד געשריגן. — נישט רירן זיך !

זײ האָבן נישט פאַרשטאַנען קײן װאָרט רוסיש און גענומען ברומען עפּעס װעגן דעם, אַז זײ זענען אומשולדיק, אַז זײ האָבן פּאַספּאָרטן. נאָר די פּאָליציאַנטן האָבן זײ אױסגעטײטשט מיט קלעפּ אין די זײטן דעם פּשט פון די רוסישע װערטער.

— „טאַק", — האָבן זײ געלערנט די דערשראָקענע װי אַזױ צו שטײן און זײ מיט די פױסטן אַרײנגעקלאַפּט די בײכער און אונטערגעהױבן די אַראָפּגעלאָזטע קעפּ.

דער פּאָליצמײסטער האָט בײדע געלע באַקן-בערד צעקעמט מיט די אָנגעבלאָזענע פינגער פון גרױס הנאה.

דערנאָך האָט ער גענומען צוגײן צו די צװײ יונגעלײט, נאָענט, שיר זײ נישט אױף די פיס אָנגעטראָטן.

— אַזױ גאָר ? — האָט ער זיך געשפּילט מיט זײ, װי אַ קאַץ מיט אַ מױז. — בונטאָװשטשיקעס ! מען בונטעװעט דעם נאַראָד, האַ ?

בײדע האָבן שױן געכאַפּט איצט, װאָס אַזױנס זײער זינד איז, און זי'י האָבן זיך גענומען פאַרענטפערן. אין אַ געמיש פון אַ שלעכטן פּױליש און רוסיש האָבן זײ געװאָלט דערצײלן װעגן דעם פינצטערן לעבן אין דער װעבערײ, װעגן די האַלבע רובלס אַ װאָך, ואָס מען װיל די אַרבעטער אַראָפּנעמען. נאָר דער פּאָליצמײסטער איז געװאָרן אין כעס.

— „מאַלטשאַט, סוקיני סיני" ! — האָט ער געשטורעמט. — אין קײטן

די ברידער אַשכנזי

װעט איר בײ מיר פאַרפױלט װערן פאַר אַזעלכע זאַכן ! פּאַסן װעל איך שינדן פאַר בונטעװען דעם רואיקן נאַראָד !

אױף דעם װוּנק פון דעם פּאָליצמײטער, האָט זיך אַן אַלטער אײנגעהױקערטער פּאָליציאַנט אַװעקגעזעצט צום טיש און מיט געדרײטע רוסישע בוכשטאַבן אױפגעשריבן אַ לאַנגן בױגן פאַפּיר, װאָס דער פּאָליצמײסטער האָט, שפּאַצירנדיק איבער דער שטוב, הױך דיקטירט. װען ער איז פאַרטיק געװאָרן, האָט אים דער שרײבער פאָרגעלײענט פאַר די אַרעסטירטע. ער האט די שװערע רוסישע װערטער געלײענט מיט זיער אַ פאָנפעװאַטער שטים. די אַרעסטירטע האָבן גאָרנישט פאַרשטאַנען, אַ חוץ דאָס שאַרפע װאָרט בונטאָװשטשיקי" װאָס האָט זיך כסדר איבערגעחזרט און װאָס דער פאָנפעװאַטער פּאָליצײ-שרײבער האָט מיט אַ באַזונדער קלאָרקײט אַרױסגעברענגט.

— אונטערשרײבן זיך ! — האָט דער פּאָליצמײסטער געדונערט. — װער עס קאָן נישט שרײבן, זאָל מאַכן אַ קרײצל.

בײדע אַרעסטירטע האָבן זיך איבערגעקוקט. נאָר די פּ ליציאַנטן בײ דער זײט האָבן זײ דערלאַנגט מיט די שװערדן איבער די פיס.

— אונטערשרײבן האָט יעװאָ װיסאָקאָבלאַהאָראָדיע באַפױלן ! — האָבן זײ געברומט. — גערירט זיך !

אײנער נאָכן אַנדערן האָט אונטערגעשריבן זײן נאָמען.

— טאָװיאַ מעילעך מענדעליעװ מײערעװ בוכבינדער ; ניסן נוסיניעוג שליאַמאָװיטש אײבעשיץ, — האָט דער פּאָליצמײסטער לאַנגזאַם געליענט די שװערע ייִדישע נעמען. — אָפּפירן זײ צוריק אין אַרעסט !

נאָך דעם זעלבן טאָג האָט דער פּאָליצמײסטער אָנגעשריבן קײן פּיעטראָקאָװ צום גובערנאַטאָר אַ ראַפּאָרט, אין װעלכן ער האָט אױף אַ פלײסיקן אופן פאָרגעשטעלט די צװײ געפערלעכע בונטאָװשטשיקעס, װאָס העצן אױף די רואיקע אַרבעטער אין דער אינדוסטריע-שטאָט לאָדזש, װאָס זענען אַ געפאַר פאַר דער באַפעלקערונג, און דעריבער בעט ער זײן עקסעלענץ, צו װענדן זיך קײן סאַנקט פּעטערבורג, מען זאָל די צװײ בונטאָװשטשיקעס אַרױסשיקן אױף אַ צײט אױסער די צען גובערניעס פון פּױלישן קעניגרײך, אָן אַ משפּט, בלױז אױפן אַדמיניסטראַטיװן װעג. ביז די דערלױבעניש װעט אָנקומען פון דער רעזידענץ סאַנקט פעטערבורג, האָט ער דערװײל, צוליב זיכערקײט, געהאַלטן בײדע אַרעסטירטע אין צײטװײליקן אַרעסט.

— ביז עס װעט אָנקומען אַן ענטפער פון פּעטערבורג, — האָט ליפּע חלפן באַרואיקט שמחה מאירן, — װעלן זײ זיך זיצן אַ יאָר אודאי, אױב נישט מער. זײ װעלן שױן פאַרזאָגן אַ צענטן נישט אָנצוהױבן זיך מיט פּאָליצײ.

די באַלוטער װעבער זענען געלאָפן אין די שולן שרײען, אָפּגעריסן די טירן בײם רב; אָבער קײנער האָט זיך נישט געװאָלט אַרײנמישן.

— פאַר אַ גנבה װאָלט מען עפּעס געקאָנט טאָן, אױסלײזן, — האָבן ייִדן געזאָגט. — פאַר בונטאָװשטשיקעס קאָן מען גאָרנישט נישט טאָן. מען קאָן נאָך אַלײן שלעכט אָפּשנײדן.

די ברידער אַשבנזי

באַלד דערנאָך האָט די װעבערײ בײ שמחה מאירן גענומען גײן אױף אַלע שטולן. די אױסגערוטע און אױסגעהונגערטע װעבער האָבן מיט אַזאַ ברען געאַרבעט, אַז זײ האָבן אינגיכן אָנגעיאָגט אַלץ, װאָס זײ האָבן פאַר דער צײט פון שטרײק דורכגעלאָזט. בײם אָפּנעמען פרײטיק דעם געהאַלט מיט אַ האַלבן רובל װײניקער, האָט קײנער אַפילו קײן קרעכץ נישט געטאָן. מען האָט געדאַנקט, װאָס מען קריגט כאָטש עפּעס. שמחה מאיר האָט כסדר גערעכנט, געמאַכט שפּאָרונגען בײ יעדער געלעגנהײט. אױך דעם מלמד, װאָס דער שװער זײנער פלעגט האַלטן פאַר די מענטשן צו לערנען שבת בײטאָג אין שולעכל „אהבת רעים", האָט ער אָפּגעשאַפט.

אין לאָדזש האָט מען גענומען פון אים רעדן.

— אַן אַכבראָש אַ יונג, נאָטע גנב ! — האָט מען געזאָגט װעגן אים, װאָס איז אין לאָדזש דער גרעסטער שבח געװען. — ער װאַקסט, דער קלײנער...

קאַפּיטל צװאַנציק

נאָך קײנמאָל אין זײן לעבן האָט ר' חײם אַלטער נישט געהאַט אַזאַ אומרואיקע צײט, האָט ער נישט דורכגעלעבט אַזױפיל צער און נחת צוזאַמען װי איצט אין אײן יאָר סך-הכל.

אָנגעהױבן האָט עס זיך מיט נחת. זײן בת-יחידה דינהלע האָט זײער לײכט און זײער פּינקטלעך, צום טאָג, געבױרן אים אַן אײניקל, און טאַקע אַ ייִנגל. װי שטענדיק, האָט ר' חײם זיך צעלאָזט, אָנגעבעטן אַ סך געסט, די שענסטע און בכבודסטע באַלעבאַטים פון שטאָט און געפּראַװעט אַ ברית בײ זײן ערשט אײניקל, אַז לאָדזש האָט געקלונגען, און אַפילו אין װאַרשע האָט זיך װעגן דער הוטשנער שמחה געלאָזט הערן.

— חײמשי, געלט, נאָך געלט, — האָט פּריװע אַלטער אױסגעשטרעקט די אױסגעבריליאַנטעװעטע פינגער, װאָס אוצרות צערינען אונטער זײ.

— שמחה מאיר-לעב, געלט, געלט, — האָט ר' חײם אױסגעשטרעקט די האָריק נגידישע האַנט צום אײדעם דעם געשעפטספירער, — פאַרשרײב אױף מײן חשבון.

שמחה מאיר האָט געגעבן און פאַרשריבן, געגעבן נאָך מער װיפל דער שװער האָט געװאָלט און פאַרשריבן מער װיפל דער שװער האָט געװאָלט. די שמחה איז געװען גרױס, עס זענען געקומען צום מאָלצײט אַלע חסידים, סײ פון שװערס שטיבל. סײ פון שמחה מאירס אַלעקסאַנדערער שטיבל. טאַקע דערפאַר, װאָס שמחה מאיר האָט געהאַט דאָס ערשטע קינד אַ ייִנגל, האָבן אים די יונגעלײט פון שטיבל זײנעם מוחל געװען דאָס, װאָס ער האָט זיך לעצטנס דערװײטערט פון דער תּורה און פון די קעסט-קינדער.

— ניסים האָסטו, שמחה מאיר, װאָס דו האָסט געמאַכט אַ ברית, —

180

די ברידער אַשכנזי

האָבן די יונגעלײט געחוזקט בײם טיש. — װען דו מאַכסט אַ בריתניצע, װאָלט מען דיך אריבערגעלײגט איבערן טיש און אָנגעשמיסן.

אַפילו ר' אברהם הערש, דער פאָטער זײנער, װאָס האָט אים אַזױ מעשה-ייִנגל אױסגעפּאַטשט און אים געהײסן מער נישט קומען צו אים אין שטוב, האָט איצט, צוליב דעם ייִנגל, װאָס איז געבױרן געװאָרן, געלאָזט זיך איבערבעטן מיטן זון און געקומען אין שטרײמל אױפן ברית. אװדאי איז גלײך געקומען צי אַ מחלוקת צװישן בײדע מחותנים, װאָרעם ר' חײם האָט דװקא געװאָלט, אַז מען זאָל דעם ייִנגל אַ נאָמען געבן נאָך זײן רבין, און ר' אברהם הערש האָט פאַרלאַנגט, מען זאָל דעם ייִנגל אַ נאָמען געבן נאָך זײן רבין, נאָך דעם װאָרקער. ר' חײם האָט זיך געקאָכט, געהיצט, געבעטן זיך, נאָר ר' אברהם הערש האָט אים נישט געװאָלט נאָכגעבן.

— בײ מײדלעך, — האָט ר' אברהם הערש געטענהט, — װעט איר, מחותן זײן גערעכט, װײל איר האָט די טאָכטער. בײ ייִנגלעך האָב איך די דעה.

ר' חײם האָט כאָטש געװאָלט זיך טײלן, אײן נאָמען געבן דעם ייִנגל פון זײן צד און אײנעם פון מחותנס צד, אָבער ר' אברהם הערש האָט זי)אײנגעעקשנט, װי תּמיד, און קײן אײן נאָמען פון קײן פרעמדן רבין נישט צוגעלאָזט. מען האָט דעם ייִנגל אַ נאָמען געגעבן בלױז נאָכן װאָרקער רבין, יצחק. ר' אברהם הערש האָט זײן אײניקל אַלײן מל געװען און אַזױפיל געטאַנצט מיט די חסידים פון שמחה, אַז פּריװע האָט זיך מיט די הענט די אױערן פאַרשטעלט.

— מהותן, די קימפּעטאָרין איז שװאַך, זי קאָן נישט הערן, — האָט זי געזאָגט מיט כעס.

— ייִדן, לעבעדיק ! — האָט ר' אברהם הערש אונטערגעגעבן די חסידים זײנע חשק און נאָך שטאַרקער זיך צעזונגען, נישט ענטפערנדיק דער ייִדענע אַפילו קײן אײן װאָרט.

דינהלע די קימפּעטאָרין, אַ בלאַסע, אַ דערשראָקענע, האָט געטוליעט דאָס װײנענדיקע עופעלע און באַגאָסן זיך מיט טרערן צוליבן קינדס יסורים.

— גזלנים, — האָט זי געקלאָגט, — אַזאַ עופעלע, נעבעך...

— שאַ, אַ ייִדישע טאָכטער טאָר נישט אַזױ רעדן, — האָט זי די שװיגער אין אַטלאַסענעם טשיפּעק געשטראָפט.

— מען האָט דײן מאַן אױך אַזױ געטאָן, פונדעסטװעגן האָט אים נישט געשאַדט צו מאַכן קײן ברית... — האָבן װײבער, רכילותניצעס און געניטע קינדלערינס, געמאַכט ליצנות פון דער יונגער קימפּעטאָרין. — װעסט נאָך האָבן פון יצחקן אַ סך אײניקלעך, מיט גאָטס הילף.

ר' חײם האָט זיך געפילט באַלײדיקט צוליב זײן רבינס נאָמען, װאָס איז אים אַזױ פאַרשװעכט געװאָרן, עס איז אים געװען אַ חרפּה פאַר זײנע חסידים, װאָס די אַלעקסאַנדערער חסידים האָבן אױסגעפירט. אָבער דערפאַר איז דער ברית געװען אַ גרױסער, אַ רײכער, װי אַלץ, װאָס ר' חײם

די ברידער אַשכנזי

181

מאַכט. מען האָט לאַנג װעגן אים גערעדט אין שטאָט, אַפילו אין װאַרשע, און ער האָט זיך דערמיט געטרײסט.

— אם ירצה השם בײ אַ צװײט ייִנגל, װעט ער זיך שױן מעגן שטעלן אױפן קאָפּ, דער מהותן, װעט ער בײ מיר נישט אױספירן, — האָט ער געזאָגט צו די חסידים זײנע. — איך װעל דעם תּקיף װײזן.

גלײך נאָך דעם נחת איז געקומען עגמת-נפש אין שטוב, זײער גרױסער עגמת-נפש. הדס, די דינסט בײ ר' חײמען, האָט מיט איר געניט װײבעריש אױג דערזען פּלוצלונג, אַז דאָס נײע דינסטמײדל, װאָס מען האָט צוגענומען אין שטוב אַרײן צו דינהלען עטלעכע חדשים פאַר איר קימפעט, באַהאַלט עפּעס אױס הינטערן פאַרטעך און צו אָפט שמעקט איר עפּעס אָן בײם קאָכן, אַזױ, אַז זי מוז גלײך פאַרזוכן, אַ נישט נעמט זי איבלען. הדס האָט גענומען דאָס מײדל אױף אַ פאַרהער, אָבער זי האָט זיך אַרױסגעדרײט. האָט הדס נישט געמאַכט קײן שהיות און איר אַרומגעטאַפּט דעם בױך מיט געװאַלט.

— פױ, — האָט זי געשפּיגן. — מיך אַ מאַמען פון נײן קינדער, פינף לעבעדיקע און פיר טױטע, אָפּגעשײדט זאָלן זײ זײן, גײסטו, ציג אײנע, נאַרן ? זאָלסט שױן זאָגן, צױג, פון װעמען דו האָסט עס !

— פון באַלעבאָס זין, — האָט דאָס דינסטמײדל זיך פונאַנדערגעװײנט. — זײ האָבן מיך נישט געלאָזט לעבן... זײ האָבן מיך אָנגערעדט...

די יונגען, די צעװאקסענע, מיט די יצר-הרע-פּרישטשעס אױף די פולע לײכט-באַבערדלטע באַקן, האָבן געלײקנט שטײן און בײן, אָבער סײ ר' חײם, סײ פּריװע, האָבן געזען, אַז דאָס מײדל זאָגט אמת. זײ האָבן עס איך אָבער נישט צוגעגעבן.

— אַ נפקא איז נישט באַגלױבט ! — האָט ר' חײם געבײזערט זיך אױף דער מױד. — קײנער װעט אױף מײנע בחורים אַזאַ בילבול נישט גלױבן.

— שױן די מינוט זאָלסטו אַרױס פון מײן שטוב, חצופה! — האָט פריװע די מױד געטריבן.

אָבער מורא געהאַט האָט מען פאַר איר, געציטערט, זי זאָל נישט מאַכן קײן סקאַנדאַל, זי זאָל נישט פאַרשעמען דאָס הױז. האָט מען איר געגעבן הונדערט רובל, אין סאַמע קנאַקעדיקע פּאַפּירלעך, און זי מיט שמואל לײבושן אָפּגעשיקט אין דאָרף אַרײן צו איר פעטער דעם אַרענדאַר, פון װאַנען זי איז געקומען. גלײך דערױף האָט ר' חײם געשיקט רופן שמואל זײנװלען, דעם געװעזענעם נגיד, װאָס קען אַ װעלט און זאָגט גבירים עזות אין די אױגן אַרײן, און אים געהײסן רעדן שידוכים פאַר בײדע בחורים מיטאַמאָל.

— כ'װיל פּטור װערן, — האָט ער געזאָגט צו ר' שמואל זײנװלען. — און דאָס, װאָס זײ זענען נאָך נישט באַפרײט פון די זעלנער, איז גאָרנישט, מ'װעט זײ, מיט גאָטס הילף, באַפרײען, ט'קאָסטן נאָך אַ הונדערטער...

— װעסט קײן חרטה נישט האָבן, חײם, — האָט שמואל זײנװל אים געזאָגט אױף „דו", װי ער האָט שטענדיק געזאָגט צו נגידים. — דאַכט

82 1

די ברידער אַשכנזי

זיך, אַז מיט שמחה מאירן ביסטו צופרידן, האָסט נישט צו מיר קײן טענות, האַ ?

מיטן גאַנצן חסידישן ברען האָט זיך שמואל זײנװל גענומען צו דער זאַך און דורכגעפירט שידוכים מיט ר' חײמס זין. זײער גיך האָט מען געפּראַװעט די תּנאים, מיט עטלעכע חדשים שפּעטער די חתונות. װידער איז ר' חײמס שטוב געגאַנגען אױף רעדער. פּריװע האָט אױסגעגעבן אַ סך געלט, אָנגעקױפט װעלטן מיט סחורות, לײװנט, מתנות, מלבושים. שנײדערס האָבן גענײט, קירזשנערס האָבן געמאַכט פוטערס, שטרײמלעך, נײטאָרינס האָבן געשטעפּט, העפטערינס האָבן געהאָפטן. כסדר זענען געגאַנגען פאַרבעטענישן, אױפנאַמעס. דערנאָך זענען געקומען שול-פירענישן, באַשיטעכצן. די שטובן זענען געװען פול מיט געסט, מחותנים, חסידים. פּריװע האָט געשטרעקט הענט צום מאַן נאָך געלט. ר' חײם האָט גענומען בײ שמחה מאירן אומגעצײלט. שמחה מאיר האָט נישט אָפּגעזאָגט, געגעבן און פאַרשריבן.

װידער אַמאָל האָט לאָדזש געקלונגען מיט די ברײטע חתונות. ר' חײם האָט זיך געקאָכט, געפאָדערט פון די מחותנים זײנע ברײטקײט און אַלײן ברײט געװען. ער האָט געשאָטן מיט מתנות, געסילוקט נדנס, כאָטש ער האָט געהאַט די זין, געװאָרפן מיט געלט. גערעכנט האָט ער נישט. ער האָט עס נישט געקאָנט, נישט געװוּסט. ער האָט בלױז געהאַט בטחון, אַ סך בטהװ, װי שטענדיק, און געהײסן שמחה מאירן פאַרשרײבן.

די חתונות האָבן פאַרגיטיקט פאַר דעם ביסל צער, װאָס עס איז געקומען פריער צוליב דער מױד. ר' חײם האָט גאָרנישט געװאָלט געדענקען מער דערפון. זאָל עס פאַלן אױף אַלע װיסטע פעלדער. איצט װעט זײן, מיט גאָטס הילף, אַלץ גוט, אַ סך נחת.

צום אָנהױב װינטער האָבן זיך אָנגעהױבן די פּריזיװס. צוליבן נישט ריכטיקן פאַרשרײבן די ייִדישע ייִנגלעך אין די ביכער, האָט מען בײדע זין ר' חײמס אָפּגעשאַצט אױף עלטער און זײ גלײך גערופן צו די זעלנער.

אין לאָדזש, פּונקט װי אין אַלע אַנדערע ייִדישע שטעט און שטעטלעך, זענען ייִדן אַרומגעגאַנגען פאַרזאָרגטע, אײנגעהױקערטע און געקוקט מיט שרעק אױף די זין זײערע, װאָס האָבן אײן און צװאַנציק יאָר דערגרײכט און זײ דאַרפן אַװעקגײן דינען גאַנצע פינף יאָר אין די װײטע רוסישע גובערניעס. אַ סך פון די פּריזיװניקעס האָבן שױן געהאַט װײב אין קינדער. חסידישע יונגעלײט האָבן זיך געצערט, געפאַסט אַ סך, געטרונקען זאַלץװאַסער, געגעסן הערינג פיל, כדי צו װערן װאָס מאָגערער און אױסגעצערטער און נישט געפעלן װערן די דאָקטױרים בײם פּריזיװ. נגידישע יונגעלײט האָבן געגעבן געלט צו די דאָקטױרים און טשינאָװניקעס, װאָס האָבן בײ זײ אױסגעפונען פעלערן און זײ באַפרײט. די אײנציקע, װאָס מען האָט צוגענומען, זענען געװען די באַלמעלאָכעס און די באַלעגאָלעס. די באַלעגאָלעס האָבן זיך באַצײטנס געלאָזט מאַכן בײ סטאָליאַרעס קעסטלעך, גע-

די ברידער אַשכנזי

פאַרבּט אױף גרין, כדי אײנצופּאַקן אין זײ די זאַכן זײערע, װען זײ װעלן גײן דינען פאָניען. די אױערעדאַרטע װעבער-געזעלן האָבן באַצײטנס אַװעקגעװאָרפן די אַרבעט זײערע, אױפגעהאַלטן זיך אין די בתי-מדרשים, װוּ זײ האָבן געדאַרפט זאָגן תּהילים, בעטן בײ גאָט, ער זאָל זײ באַפרײען פון גױאישע הענט, אָבער אַנשטאָט תּהילים האָבן זײ זיך גאָר געװאָרפן מיט האַנטעכער און טליתים אין די קעפּ און געבראָטן קאַרטאָפל אין די גרױסע בית-המדרשאױװנס.

זײ האָבן געװוּסט פריער-אױס, אַז דער תּהילים װעט זײ װײניק העלפן, פּונקט װי װײניק עס האָט געהאָלפן זײערע חברים פריער, װען זײ האָבן געדאַרפט שטײן. פּונקט אַזױ װײניק װעלן העלפן זײערע טענות פאַר ז-י דאָקטױרים, אַז זײערע הערצער זענען שװאַך אָדער די אױגן זענען קאַליע זײ האָבן געװוּסט פריער-אױס, אַז זײער גורל איז אָנגעצײכנט, אַז אַנשטאָט די לערנערס, װאָס מאַכן זיך פעלערן, און די נגידישע בחורים, װאָס די דאָקטױרים זוכן אױס בײ זײ פעלערן פאַר געלט, מוזן זײ, די באַלמעלאָכעס, גײן דינען שװערע פינף יאָר. זײ האָבן אין תּהילים נישט שטאַרק געגלױבט. האָבן זײ בלױז געמאַכט זיך זאָגן תּהילים. אין דער אמתן האָבן זײ זײער נישט-קײן-פרומע זאַכן אָפּגעטאָן אין די בתי-מדרשים. זײ האָבן געטרונקען בראנפן, געשלאָגן זיך, מושטירט זיך מיט שטעקנס אין די הענט, װי זעלנער. אַנדערע האָבן אַרױסגענומען אין מיטן נאַכט דעם שופר פון שולחן און געבלאָזן תּקיעות. אַנדערע האָבן זיך אָנגעטאָן אין טליתים און געפּראַװעט ימים-נוראים-תפילות. און אַנדערע פלעגן זיך גאָר אָננעמען און אַרומגײן איבער די נגידישע און חסידישע שטובן, כדי צו װעקן די פּריזיװניקעס פון געלעגער און מיטשלעפּן מיט זיך אין בית-המדרש אױף דער װאַך-נאַכט. חסידישע אָרעמע יונגעלײטלעך האָבן זיך אױסבאַהאַלטן, אָבער מען האָט זײ פון אונטער די בעטן אַרױסגעקריגן און מיטגעשלעפּט מיט זיך. נגידישע יונגעלײטלעך האָבן זיך אױסגעקױפט פון חברה באַלמעלאָכעס מיט בראנפן, מיט געלט אױף סעודהלעך. צעלאָזענע, הפקרדיקע, פאַרביטערטע אין באַעולהטע, האָבן זײ גאַנצע נעכט אַרומגעשלעפּט זיך איבער די גאַסן און געסלעך. געװעקט באַלעבאַטים פון שלאָף, געקרײט װי די הענער, איבערגעשראָקן װײבלעך, געקלאַפּט אין לאָדנס און געזונגען מיט געמאַכטן קוראַזש :

בעסער װאָלט איך געבױרן געװאָרן אָן אַ קאָפּ,

אײדער צו טראָגן אַ מעשענעם קנאָפּ,

אױ װײ, מיר זענען שױן פאַרלױרן,

ס'איז דאָך גלײכער, אַז מ'װערט נישט געבױרן...

ר' חײם אַלטער האָט פאַר זײנע זין נישט געהאַט װאָס מורא צו האָבן. קײן נגידישע קינדער זענען, ברוד-השם, צו די זעלנער נישט געגאַנגען. אָבער עגמת-נפש האָט ער געהאַט. זײ זענען געװען שטאַרק צעװאקסענע, גרױסע. עס איז שױן זײער נישט באַקװעם געװען פאַר די רוסישע מיליטערישע

184

די ברידער אַשכנזי

דאָקטױרים אױסצוגעפינען בײ זײ שװאַכע לונגען. זײ האָבן אַ סך געלט געפאָדערט דערפאַר. דערצו האָבן די מחותנים זיעע נישט געװאָלט צולײגן קײן פּלײצע בײם באַפרײען זײ. זײ האָבן אַלץ געפאָדערט פון ר' חײמען, װאָרעם נאָך פאַר דער חתונה האָט ער געהאַט צוגעזאָגט, אַז װאָס שײך די זעלנער, װעט ער מיט גאָטס הילף אַלײן זײ באַפרײען. איצט האָבן זײ פאַרלאנגט, אַז ר' חײם זאָל האַלטן װאָרט.

ר' חײם האָט בײ שמחה מאירן אַ סך געלט גענומען. װי תּמיד, האָט ער נישט געקוקט װאָס ער שרײבט, נאָר אונטערגעשריבן פּאַפּירלעך, װיפל נאָנײשמחה שמחה מאיר האָט אים אונטערגערוקט.

די דאָקטױרים האָבן זײ באַפרײט, די בײדע זין ר' חײמס, אױסגעפונען בײ זײ זײער שװערע פעלערס, װי עס אין געװען אָפּגערעדט. אױף זײער אָרט האָט מען צוגענומען אױסגעדארטע געזעלן, אָרעמע און דערשלאָגענע. ר' חײם האָט גרױסע סעודות געמאַכט פאַר זײנע חסידים צוליב די זינס באַפרײאונג, אָנגעטומלט, אָנגעבעטן פולע שטובן. אָבער טײל פון די צוגענומענע באַלמעלאָכעס, װאָס האָבן נישט געװאָלט גײן אין די װײטע רוסישע גובערניעס דינען, פול מיט כעס און קנאה אױף די נגידישע יונגעלײטלעך, װאָס בלײבן אין דער הײם און מאַכן סעודהלעך, האָבן אױסגעגעבן דעם לעצטן גילדן בײ ליפּע חלפן דעם ליטװאַק, ער זאָל אָנשרײבן מסירות צום גובערנאַטאָר אױף די יונגעלײטלעך, װאָס מען האָט זײ באַפרײט פאַר געלט. אױך ר' חײמס זין האָבן זײ געמסרט. זײ האָבן זיך געמוזט נאָכאַמאָל צושטעלן אין פּיעטראָקאָװ, אין דער גובערניע אַלײן.

זײ האָבן נישט אױסגעפירט, די װעבער-יונגען. ר' חײמס זין, װי אַלע אַנדערע נגידישע יונגעלײטלעך, זענען נישט געגאַנגען צו די זעלנער. אױך די גובערניע-דאָקטױרים האָבן בײ זײ געפונען שװערע פעלערס. געגאַנגען זענען בלױז די באַלמעלאָכעס, געפירט פון עלטערע רוסישע זעלנער, באַלאָדן מיט די הילצערנע קעסטלעך אױף די דאַרע אַקסלען. אָבער געקאָסט האָבן די מסירות ר' חײמן נײע געלטער, אַ סך געלטער. ער האָט גאָר אַלײן נישט געװוּסט, װיפל עס האָט אים אָפּגעקאָסט. ער האָט װי תּמיד געהאַלטן, אַז װאָס װײניקער חשבון, אַלץ מער מזל-ברכה, גערעכנט האָט בלױז דער אײדעם זײנער. ר' חײם האָט זיך געמוזט גוט אױסרוען אין זומער דערנאָך, אין עטלעכע װאַרעם-בעדער פאַרריכטן דאָס געזונט, !יואָס איז אַ ביסל קאַליע געװאָרן פון די אַלע עגמת-נפשן אין װינטער. אָבער באַלד נאָך די ימים-טובים, צו סוכות, האָט שמחה מאיר אַלײן זיך געדאַרפט שטעלן צו די זעלנער.

מען פון אַלע נגידישע בחורים אין לאָדזש האָט מען שמחה מאירן געמסרט. ליפּע חלפן דער ליטװאַק האָט גאָרנישט געקאָנט אָניאָגן מיט די מסירות, װאָס באַלוטער װעבער האָבן געלאָזט בײ אים שרײבן צום גובערנאַטאָר אױפן באַפרײטן שמחה מאיר אַשכנזי. מיט דעם אײגענעם פלײס, װאָס ליפּע חלפן האָט אַמאָל געשריבן שמחה מאירס מסירות אױף

די ברידער אַשכנזי

185

די באַלוטער װעבער זײנע, װאָס װילן נישט אַרבעטן פאַר קײן שלעכטן לײן, האָט ער איצט געשריבן מסירות פון די װעבער אױף שמחה מאירן, װאָס װיל נישט גײן דינען דעם קײסער. שמחה מאיר האָט געװוּסט, װעמעס אַרבעט דאָס איז, אַז דאָס צאָלט אים אָפּ דער באַלוט אַזױ פאַר דעם ברױט זײנעם, װאָס די יונגען עסן. ער האָט זײ נישט צוליב געטאָן, די באַלוטער. אין אַלע דרײ קאָמיסיעס, װעלכע האָבן שמחה מאירן באַטראַכט, האָבן די דאָקטױרים זיך זײער געקרימט, צולײגנדיק די אױערן צו זײן האַרץ, װאָס האָט שײן צוליב אױפרעגונג באמת שטאַרקער געקלאַפּט. אָבער ביז ער איז אַרױס מיטן רױטן בילעט אין האַנט, האָט אַ סך געלט געקאָסט און נאָך מער עגמת-נפש. שמחה מאיר, װי אַ געניטער אײדעם, האָט טאַקע געפאָדערט, אַז אױך דער שװער זײנער זאָל צולײגן אַן אַקסל, צושטײער געבן צו זײנע גרױסע הוצאות, װי עס פירט זיך בײ אַלע קעסט-קינדער. קײן מזומנים האָט ער נישט פאַרלאנגט, אָבער פאַרשריבן אױפן שװערס חשבון האָט ער.

צו פּסח-צו האָט גאָט אַ סך נחת צוגעשיקט ר חײמען. פון בײדע זין. װי אָפּגערעדט האָט ער דערלעבט אײניקלעך. ער האָט שױן נישט געהאַט קײן דאגות װעגן אַ נאָמען נאָך זײן רבין. ער האָט נאָך אַרײנגעפּאקט אײנעם אַן אײניקל אַ נאָמען פון אַ זײדן אַן אײגענעם, אױסער דעם רבינס. אַ גרױסער בעל-בטחון, אַ פרײלעכער, האָט ער זיך געגרײט איצט צו אַ רואיק גוט לעבן, צו אַ לעבן פון אַ ייִד אין די יאָרן, װאָס האָט אױסגעגעבן די קינדער, אױסגעלײזט זײ פון די זעלנער, האָט נחת פון אײניקלעך, און דערבײ האָט ער נאָך אַ װײב, װאָס איז נישט קײן באָבע, נאָר יונג און פריש, מיט אַ זיסן באַטעמטן האַלדז און פּנים, װאָס מען קוקט איר נאָך אין די גאַסן.

— געלױבט דער אױבערשטער, — האָט ער געזאָגט דעם רבין זײנעם, דערלאַנגענדיק אים אַ נגידישן פּדיון, — נישט צו פאַרזינדיקן, חלילה, אָן קײן בײז אױג... איך האָב, ברוך השם, נחת פון די זין, פון דער טאָכטער און אײדעם...

אָבער באַלד דערנאָך האָט ער דערזען, אַז ער האָט שױן גאָרנישט אַזאַ נחת פון אײדעם, װי ער האָט עס געזאָגט פאַרן רבין.

שמחה מאיר האָט אים געװיזן צײן, דעם שװער זײנעם.

אין אײנעם אַ שבת-צו-נאַכטס, װען ר' חײם האָט זײער אַ געהױבענעם ױתן-לך געזונגען, פילנדיק זײער אַ זיסן טעם אין דעם פול װײן און קאָרן און אײלבירטן, װאָס גאָט װעט געבן זײן אױסדערװײלט פאָלק, װען זײװעלן װעלן גײן אין זײנע װעגן, האָט שמחה מאיר אים איבערגעריסן אין מיטן זאָגן און אים דערלאַנגט אַ װאָכעדיק צעטל װעקסלען.

— שװער, — האָט ער געזאָגט, — איך װיל, דער שװער זאָל מיר דעקן די װעקסלען. איך קאָן שױן מער נישט װאַרטן.

ר' חײם האָט נישט גאַנץ גוט פאַרשטאַנען, װאָס זײן אײדעם רעדט צו אים.

די ברידער אָשכנזי

ני, א, איזה װעקסלען ? — האָט ער געפרעגט מיט אַ ניגון.

שמחה מאיר האָט געלאַסן פונאַנדערגעלײגט אַלע ביכער, פּאַפּירן, ייִעקסעלעד, װאָס ער האָט געהאַלטן מיט בענדעלעך אַרומגעװיקלט, און אױסגערעכנט זײ מיט אַן אָרדענונג, לױט דער דאַטע פון טאָג און יאָר.

— דעם צענטן דעם ערשטן האָט דער שװער גענומען... דעם אַכצנטן דעם צװײטן האָט דער שװער גענומען... דעם...

ר' חײם האָט נישט גערן געהערט. װי אַלע מאָל, האָט ער פײנט געהאַט חשבונות, דערצו נאָך אין שבת-צו-נאַכטס. אָבער שמחה מאיר האָט נישט אױפגעהערט לײענען פעק מיט פּאַפּירן, רעכענען, סומירן, חשבון נאָך חשבון סומע נאָך סומע, װאָס האָט גאָר קײן סוף נישט גענומען. װאָס מער ער האָט געלײענט, אַלץ מער זענען די פּאַפּירן געװאקסן.

— נו, לאָמיך שױן זען דעם סוף, — האָט זיך ר' חײם אומגעדולדיקט — ס'נעמט דאָך קײן סוף נישט בײ דיר.

— עס װעט קומען, — האָט שמחה מאיר אים באַרואיקט, — באַלד, באַלד...

נאָכדעם װי ער האָט אַלץ געענדיקט, האָט ער די פּאַפּירן און װעקסלען צוריק פאַרפּאקט, אַרומגעבונדן מיט די בענדעלעך יעדער פּעקל באַזונדער און אונטערגעצױגן דעם סך-הכל, אַ סך-הכל אַ גױױסן, אַ שװערן, װאָס איז אױף ר' חײמען װי אַ שװערער שטײן איבערן קאָפּ געפאַלן.

— קומט פון שװער אַ קימא-לן, — האָט שמחה מאיר צונױפגערעכנט דעם לאַנגן צעטל אױסגעשטעלטע ציפערן, — דרײ טױזנט, זעקס טױזנטצען צען טױזנט, עלף טױזנט...

מיט דער צאָל פון די ציפערן האָט זיך געהױבן ר' חײמס אָטעם. ער איז געװאָרן צוערשט שטאַרק בלאַס, באַלד שטאַרק רױט, װי ערב אַן אַפּאָפּלעקסיע.

— פאַלשע חשבונות ! — האָט ער גענומען קלאַפּן אין טיש.

— דער שװער האָט אונטערגעשריבן, — האָט שמחה מאיר רואיק געענטפערט.

ר' חײם האָט אַ בליץ געטאָן מיט די אױגן. גיך האָט ער געגעבן אַ צי אױס די האָריק נגידישע האַנט און געװאָלט אָנכאַפּן דאָס פּעקל װעקסלען.

— איך װיל זען די װעקסלען, — האָט ער געזאָגט.

אָבער צו דער רגע האָט שמחה מאיר געגעבן אים אַ צי אַװעק דאָס פעקל, אַרױסגעכאַפּט עס פון אונטער דעם שװערס האָריקע הענט, װאָס האָבן עס חשק געהאַט צו צערײסן אױף שטיק-שטיקלעך.

— סײדן, — האָט ער געזאָגט געלאַסן, באַהאַלטנדיק דאָס פעקל אין נוזעם-קעשענע פון אַטלאַסענעם װעסטל, — סײדן דער שװער װעט אָפּלײקענען זײן אונטערשריפט.

ר, הײם איז װידער בלאַס געװאָרן. ער האָט דערזען איצט פאַר זיך

די ברידער אַשכנזי

שמחה מאירן אַ נײעם, אַ פרעמדן, אַ רואיקן, נאָר אַן אומדערבאַרעמדיקן און געשיקטן, װאָס װיל כאַפּן, דערשטיקן, דעם לעצטן טראָפּן אױסזױגן.

— האָסט מיך אַרײנגעכאַפּט ? — האָט ער אים געפרעגט.

— כ'האָב דעם שװער געבאָרגט, — האָט שמחה מאיר געזאָגט געלאַסן, — און איך װיל אָפּ מײנס.

— נו, און אַז איך װעל דיר נישט געבן ? — האָט ר' חײם געפרעגט. — אַז איך װעל דיר נישט געבן, װאָס װעסטו מיר טאָן ?

— דער שװער װײסט, װאָס מען טוט מיט װעקסלען.

— װילסטו מיך רואינירן ? װײסט דאָך, אַז איך קאָן נישט איצט צאָלן. װילסט אַן אײגענעם שװער אומברענגען ?

— האַנדלשאַפט איז נישט קײן ברודערשאַפט, — האָט שמחה מאיר געענטפערט.

איצט איז פאַר ר' חײמען מער נישט געבליבן װי שרײען.

— רױבער ! — האָט ער געמאַכט קולות — װאַלד-גזלן !

פּריװע איז געקומען צולױפן מיט פאַרבראָכענע הענט. נאָך איר אין דינהלע מיטן קינד בײ דער ברוסט אַרײנגעלאָפן. אַפילו הדס די קעכין איז מיט אַ נאַסער שיסל אין די הענט אַרײן. ר' חײם האָט נישט אױפגעהערט שרײען.

— שעכט ! — האָט ער געשריגן צו שמחה מאירן און אױפגעריסן זיך דאָס סאַמעטענע װעסטל. — נעם אַ חלף און שנײד !...

אים איז שלעכט געװאָרן. דאָס סאַמעטענע געפּינטלטע װעסטל האָט אים געדריקט. אַלע דרײ װײבער — פּריװע, דינהלע און הדס די קעכין, —,האָבן דעם שװערן מאַכטלאָזן ייִד אָנגענומען בײ די הענט און אַװעקגעפירט צו דער אָטאָמאַנע.

— מענטשן, — האָבן זײ גערופן, — װאָס איז דאָס אַזױנס געשען ? גאָט אין הימל !

שמחה מאיר האָט צונױפגעשאַרט די פּאַפּירן און איז אַראָפּ גיך פון שטוב. ער איז נישט געגאַנגען אין דער װעבערײ, נאָר אין הסידים-שטיבל צו מלוה-מלכה, צו די יונגעלײט, בײ װעלכער ער איז שױן אַ צײט נישט געװען.

ביז פאַרטאָג איז ער מיט קעסט-קינדער אָפּגעזעסן, זינגענדיק אַלערלײ ניגונימלעך און דערצײלנדיק פאַרשידענע תּורהס און גלײכװערטלעך. ער האָט נישט געאײלט זיך אַהײמצוגײן צו זײן דינהלען אין דער נאַכט.

צוגלײך מיט דער נײער װאָך האָבן זיך אָנגעהױבן צװישן שװער און אײדעם דין-תורהס, אַרומרײסענישן, אױסגלײכענישן, לאָדענישן. ר' חײם איז גאַנצע טעג אַרומגעלאָפן איצט, זוכנדיק גערעכטיקײט קעגן זײן אײדעם, װעמען ער האָט פאַר טױזנטער רובל פאַר זײן בת-יחידה אײנגעהאַנדלט. צוערשט איז ער געגאַנגען צום מחותן זײנעם.

ר' אברהם הערש האָט, װי זײן שטײגער איז, אַרױפגעלײגט די קע-

די ברידער אַשכנזי

שענע-פאַטשײלע אױף זײן גמרא, אַ סימן, אַז ער רײסט נישט איבער דאָס לערנען זײנס אינגאַנצן, נאָר בלױז אױף אַ צײט, און שװײגנדיק אױסגעהערט דעם שרײענדיקן און טומלדיקן מחותן, ביז ער האָט זיך אינגאַנצן אױסגעקאָכט.

— װער האָט אײך געהײסן גײן מיט אים אין שותפות ? — האָט ר' אברהם הערש געזאָגט. — איך האָב געװאָלט, ער זאָל זיצן און לערנען. אָן מײן װיסן האָט איר אים אַװעקגענומען פון דער גמרא און אים אַרײנגעצױגן אין מסחרים, איצט עסט אױף די קאַשע, װאָס איר האָט פאַרקאָכט. איך װיל דעם יונג נישט קענען.

ר' חײם האָט גענומען קלאַפּן אין טיש, שרײען געװאַלד, נאָר דער מחותן האָט אים נישט געהערט. ער האָט אַראָפּגענומען די פאַטשײלע פון דער גמרא און גענומען װײטער לערנען זײן שיעור.

זעענדיק, אַז דאָ װעט ער גאָרנישט מאַכן, איז ר' חײם געלאָפן אין אַלעקסאַנדער שטיבל, צו זוכן יושר בײ זײן אײדעמס אַלעקסאַנדערער חסידים, אָבער קײנער האָט זיך נישט געװאָלט אַרײנמישן. ער איז אַװעק קײן אַלעקסאַנדער צו שמחה מאירס רבין אַלײן. אָבער דער רבי האָט זיך געפירט, אַי ער האָט זיך אין קײן געלט-סכסוכים נישט אַרײנגעמישט. ער האָט בלױז אין זינען געהאַט ייִדישקײט.

— רוף אים צו אַ דין-תּורה צו רבנים, — האָט דער רבי געגעבן אַן עצה. — ס'איז דאָ אַ דין-תּורה בײ ייִדן. אין געלט-ענינים מיש איך מיך נישט.

ר' חײם האָט געפאָלגט און געשיקט אַ שמש צו זײן אײדעם, ער זאָל אים רופן צום רב. שמחה מאיר איז געקומען, אָבער אַרײננאַרן זיך פון די רבנים האָט ער נישט געלאָזט. פּונקט װי אַמאָל זײנע מלמדים, װען ער איז נאָך געװען אַ ייִנגל בײ דער גמרא, האָט ער איצט פאַרטומלט די רבנים, פאַרשריגן, פאַרפּלאָנטערט, אַזױ, אַז זײ האָבן נישט געקאנט אַרױסקריכן. ער האָט געשאָטן מיט דרײדלעך, סוחרישע שפּיצלעך, געװאָרפן מיט דינים פון חושן משפּט און אָנגעמאַכט אַזאַ רעש און געפּילדער, אַז די רבנים האָבן זיך נישט געקאנט מיט אים קײן עצה געבן.

װאָס מען האָט געװאָלט דערגײן צו אַ טאָלק, האָט ער פאַרדרײט, פאַרפּלאָנטערט, אָפּגעשלעפּט, אײנגערעדט אַז ער מוז ברענגען נײע פּאַפּירן, נײע עדות.

יאָ, ער האָט זיך געקענט אױף די רבנישע דין-תורהס, אױף די לאָדזשער דין-תורהס, װוּ די תּורה מיט די דינים האָבן קײן װערט נישט און געװינען געװינט שטענדיק דער, װאָס טױג זיך בעסער צום עסק.

חדשים-לאַנג האָט ער דעם שװער זײנעם אַרומגעשלעפּט, אים אױסגעמאַטערט, פאַרשריגן אים, ביז ר' חײם איז מיד געװאָרן, קײן כוחור מער נישט געהאַט און געמוזט אײנגײן אױף װאָס עס לאָזט זיך. ער האָט געהאַט אַזױ אַלץ אַרײנגענומען אין זײנע הענט, אַז דער שװער האָט גאָרנישט געהאַט מער אין זײן װעבערײ, אױסער די הילצערנע שטולן, װאָס

די ברידער אַשבנזי

האָבן אַ קלײנעם װערט געהאַט. אַלץ איבעריקע איז געװען בײ שמחה מאירן. אָנשטאָט דעם שװער, איז שמחה מאיר געבליבן בײ דער װעבערײ. דער שװער האָט יאָרן-לאַנג געדאַרפט צאָלן חובות און דערפאַר זײן אַ קלײנער שותר מיט אַ קלײנעם געהאַלט, װאָס דער אײדעם דאַרף אים אױסצאָלן אױף חיונה.

ר' חײם האָט דעם אײדעם געזידלט, געמאַכט אים מיט דער בלאָטע צוגלײד, נאָר שמחה מאיר האָט געשװיגן. פּונקט אַזױ האָט ער געשװיגן, יוען די שװיגער זײנע, די גרױסאַרטיקע מיוחסת, האָט אים, װי אַ פּראָסטע ייִדענע, אָפּגעגאָסן דאָס פּנים מיט אַ גלאָז טײ, װאָס זי האָט געהאַלטן אין דער האַנט. ער האָט מיט אַ האַנטעך אָפּגעװישט דאָס פּנים און אָפּגעפּוצט די פאַרגאָסענע קאַפּאָטע. ער האָט געװוּסט, אַז די אַלע זידלערײען און קללות, געװאַלדן און אַפילו אַ פּאַטען, זענען נישט מער װי נישטיקע װאפן פון די שליממזלען. אַ פּאַטש פאַרגײט און אַ פאַרמעגן בלײבט.

פאַר דער אײנציקער, װאָס ער איז געװען אומרואיק, איז געװען דינהלע זײן װײב. ער האָט געװוּסט, אַז שװער און שװיגער פאַרשװאַרצן אים דאָס פנים בײ איר, רעדן אױף אים אױס, װאָס אין דער קאָרט איז. ער האָט געװאָלט זיך אַרױסציען, גײן פאַר-זיך. כאָטש עס איז אים נאָך געקומען קעסט ביז די פינף יאָר, װי אין די תּנאים איז געװען פאַרשריבן, האָט ער געװאָלט אַרױס פאַר דער צײט פון שװער און שװיגערס שטוב. די טריט האָט מען אים דאָ געברענט. אַפילו הדס די דינסט האָט אױף אים געקוקט מיט שנאה, צוגעטראָגן אים דאָס עסן מיט אַזאַ רוגזה, אַז די טעלערס און גלעזער פלעגן קלינגען. אָבער שװער און שװיגער האָבן דינהלען נישט געװאָלט אַרױסלאָזן פון שטוב.

— שױן װעל איך זי לאָזן צו דעם גזלן אַלײן, — האָט פריװע געזאָגט און געטוליעט די טאָכטער צו דער ברוסט, װי אַ קינד — נישקשה, מיר קאָנען זיך נאָך פאַרגינען צו געבן אַן אײדעם קעסט, כאָטש אַזאַ אײדעם... פאַר די פינף יאָר װעל איך מײן טאָכטער נישט אַרױסלאָזן.

שמחה מאיר האָט געװאַרט דינהלע זאָל זיך אַרײנמישן. סוף-כל-סוף אַרבעט ער נישט בלױז פאַר זיך, נאָר אױך פאַר איר, פאַר דער שטוב. און זי, דאָס װײב זײנס, דאַרף האַלטן מיט אים. זי איז שױן נישט מער קײן מײדעלע, װאָס זאָל זיך האַלטן בײ דער מאַמעס פאַרטעך. אַ װײב דאַרף האַלטן מיטן מאַן. װאָס עס זאָל נישט זײן, דאַרף זי זײן מיטן מאַן. אַזױ שטײט געשריבן אין דער תּורה : דעריבער דאַרף אַ מענטש פאַרלאָזן פאָטער און מוטער און באַהעפטן זיך מיט זײן װײב און זײ זאָלן זײן װי אײן לײב. זי דאַרף זיך אַראָפּנעמען אַ מוסר פון אים. אָט האָט זײן פאָטער אױך געװאָלט אים האַלטן אין די הענט, פונדעסטװעגן האָט ער זיך נישט געלאָזט, װאָרעם נאָך דער חתונה איז יעדער פאַר זיך, און האַנדלשאַפט איז קײן ברודערשאַפט.

אָבער זי האָט זיך נישט אָפּגערופן מיט קײן װאָרט. זי האָט זיך נישט

190

די ברידער אַשכנזי

אַרײנגעמישט. געשװיגן בלױז, װי שטענדיק, פאַרנומען געװען מיט דעם קינד און מיט די ביכלעך. שמחה מאיר האָט געליטן. ער האָט מיט איר געפּרוּװט רעדן װעגן גײן פאַר זיך, װעגן אַ תּכלית. זי האָט זיך נישט אָפּגערופן און בלױז געקוקט מיט פאַראַכטנדיקע בליקן אױף אים. אַפילו דאָס קינד האָט זי אים נישט אַרױסגעגעבן, װען ער האָט עס געװאָלט נעמען אױף דער האַנט.

— ס'דאַרף גײן שלאָפן, — האָט זי געזאָגט. — נעם עס נישט אַרױס פון שלאָף.

שמחה מאיר האָט געװאָלט זיך דורכשמועסן, אָפּשלאָגן די שנאה, װאס די שװיגער העצט אױף קעגן אים בײ דינהלען. מען האָט אים דאס צינגל נישט געדארפט האַקן. ער האָט שטענדיק געקאָנט באַװײזן, אַז ער איז גאָט די נשמה שולדיק. װאָס איז ער שולדיק, אַז דער טאַטע אירער לעבט אָן אַ חשבון און פאַרדרײט זיך ? ער האָט אומזיסט בײ אים קײן געלט נישט גענומען. ער האָט אױף אַלץ געהאַט װעקסלען, אונטערגעשריבענע. אָבער זי האָט אים נישט געװאָלט אױסהערן.

— לאָז מיך לײענען, — האָט זי אים איבערגעריסן, װי נ,אָר ער האָט גענומען אײנטענהן.

שמחה מאירן האָט אַזש בײם האַרץ פאַרקװעטשט. ער האָט געמײנט, אז זי װעט אים בעטן, רעדן מיט אים פאַר די עלטערן, בעטן תּחנונים. כאָטש ער האָט דערפאַר מורא געהאַט, אַלײן נישט אָנגעטרױט זיך, װען זי זאָל נעמען אים רעדן און בעטן, געציטערט, ער זאָל נישט שװאַך װערן און נאָכגעבן דאָס, װאָס ער דאַרף נישט נאָכגעבן, האָט ער אין דער אײגענער צײט געװאַרט, זי זאָל מיט אים רעדן. ער האָט געגאַרט איר ליבשאַפט, מיט יעדן טאָג מער. װאָס װײטער זי איז געװען פון אים, אַלץ שטאַרקער האָט ער זי געװאָלט באַצװינגען, באַהערשן. ער פלעגט שלינגען אירס אַ װאָרט, אױסגײן נאָך יעדער װײבערישער באַװעגונג אירער. אַפילו די קלײדער אירע האָבן אים זײן בלוט אָנגעצונדן. נישט אײנמאָל בײטאָג, נאָכן עסן, האָט ער, בײ זײן גאַנצער פאַרנומענקײט, געדרײט זיך אַרום איר אַ שװײגנדיקער און אַן אױפגערעגטער, כדי זי זאָל מיט אים אַרײנגײן אין זײן קעסט-שטוב און ער זאָל זי נעמען אין זײנע אָרעמס. אַלערלײ ייִנגלשע תּירוצים האָט עי זיך אױסגעזוכט : אַז ס'פעלט אים אַ נאָז-טיכל, אַז אַ קנעפּל דעאָט זיך אים אָפּגעריסן — כדי ער זאָל זי אַרױסנאַרן פון דער גרױסער עס-שטוב און אַרײנקריגן זי אין זײער שטוב. ער האָט געזען, אַז זי דרײט זיך פלײסיק ארױס פון זײנע ייִנגלערישע צוגעטראַכטע צוטשעפּעניזען, און דאָס האָט דערנידעריקט זײן מאַנסבילשן שטאָלץ. אָבער ער האָט נישט געהאַט גענוג כוח אַװעקצוגײן פון שטוב מיט אַ קלאַפּ אין טיר. װי אַ הונט אין זײן פרילינגס-באַגער, װאָס דרײט זיך אַרום אַ פאַרמאַכטן הױף, אין װעלכן אַ צױג ליגט, האָט ער זיך אַ פאַרלױרענער און אומרואיקער געדרײט אַרום זײן

די ברידער אַשסנזי

191

אײגן װײב, דער שײנער און אומצוטריטלעכער, װאָס איז אַזױ װײבעריש קאַלט און װײט פון דעם, װעמען זי האָט נישט ליב.

ער האָט דעריבער געװאַרט, אָפּגעװאַרט יעדן טאָג, יעדע מינוט, זי זאָל נעמען רעדן װעגן אירע עלטערן, בעטן זיך פאַר זײ, אָננעמען זיך. אַ װײלע איז אים אײנגעפאַלן, אַז ער װעט זײן האַרט, אומבױגיק. איצט איז געקומען זײן צײט, ער איז אױפן פערדל. אין זײנע הענט איז דער גורל פון אירע עלטערן, און ער װעט װײזן, װער שמחה מאיר איז! זאָל זי נישט מײנען, אַז ער איז עפּעס אַ ייִנגעלע. נישקשה, פאַר די אַלע דערנידערונגען װאָס ער האָט געהאַט אױסצושטײן בײ איר, װעט זי איצט אָפּצאָלן, בײ זײנע פיס װעט זי ליגן און בעטן פאַר די עלטערן. באַלד פלעגט ער טראַכטן, אַז ער װעט נאָכגעבן. ער איז געװען זיכער, אַז דערמיט װעט ער זי נעמען, געװינען אינגאַנצן. ער דאַרף בלױז אַרױסװײזן זײן ברײטקײט, אױפלאָזן די האַנט, אין װעלכער ער האַלט איר טאַטע-מאַמע, אָפּלאָזן זײ, װי מען לאָזט אָפּ אַ זומער-פײגעלע, װאָס מען האָט אין דער האַנט בײ די פליגל געהאַלטן. ער האָט געזען באַצײטנס די שנזחה, װאָס װאָלט אין שטוב געװאָרן פון בלױזן געדאַנק. ער האָט שױן געפילט אין בלוט די זיסע ליבשאַפט פון דער, צו װעמען ער באַגערט אַזױ און גײט אױס נאָך אירע צערטלעכקײטן.

זי האָט געװוּסט, אַז װען זי רעדט מיט אים, װאָלט זי אַלץ פאַר די עלטערן געפּועלט. זי האָט געזען, װי ער גײט אױס נאָך אירע טריט. אָבער זי האָט נישט געקאָנט פּועלן בײ זיך, אַז זי, דינהלע, זאָל רעדן מיט אָט דעם כניאָק, בעטן תּחנונים פאַר איר פאָטער, פאַר איר מוטער דער פּריצה, דערנידעריקן זיך פאַר אים. און אַפילו אַז טאַטע-מאַמע האָבן גענומען מיט איר אײנטענהן, האָט זי זיך בלױז פונאַנדערגעװײנט און נישט געװאָלט נאָכגעבן.

די מוטער האָט עס נישט פאַרשטאַנען. געװױנט געװען שטענדיק אױסצופירן בײ איר מאַן מיט אַ חנדל, מיט אַ װײבערישער צערטלעכקײט, האָט זי נישט באַגריפן די טאָכטער, װאָס װיל נישט ראַטעװען אײגענע טאַטעמאַמע.

— ביסט נאַריש װי אַ קלײן מײדעלע, נישט װי אַ מאַמע פון אַ קינד שױן — האָט זי געטענהט, — גײ אַרײן און רעד זיך דורך מיט אים. מיר האָבן פאַר דיר מער געטאָן, נישקשה...

— מאַטער מיך נישט, — האָט דינהלע געװײנט. — איך קאָן נישט... כ'האָב אים פײנט...

דער פאָטער האָט זיך אַרײנגעמישט.

— זאָל זיך דיר דאַכטן, אַז דו דאַרפסט גײן צו אַ גזלן בעטן פאַר טאַטע-מאַמע, — האָט ער געזאָגט, — ס'אַ װאַלד-גזלן...

— נאַ דיר מײן צירונג, מײנע פּערל, פאַר אַ דינסט װעל איך גײן, נאָר בײ אים זיך נישט בעטן, — האָט דינהלע געענטפערט אַ שטאָלצע.

192

די ברידער אַשכנזי

אין אַז די עלטערן האָבן איר גענומען רעדן װעגן דעם, װי צוליב איר האָבן זײ זיך רואינירט, האָט זי גאָר פאַרלױרן איר שטענדיקע שטילקײט און גענומען אַזױ שרײען, אַז דער פאָטער האָט זיך אין אַ װינקל שטול אײנגעקאָרטשעט.

— נישט צוליב מיר, נאָר צוליב אײך ! — האָט זי געשריגן. — צוליב אײער אײגענעם שטאָלץ צו כאַפּן אַן עילױ, צו באַװײזן זיך פאַר מענטשן... איך האָב אים נישט געװאָלט. איר האָט מיך גענױט... געצװוּנגען..

באַלד איז זי צוגעפאַלן צו דער מוטער, צום פאָטער און װי אַ קינד גענומען זײ קושן און האַלדזן :

— אַלץ װעל איך טאָן, אַלץ אַבי נישט דערנידעריקן זיך פאַר אים... כ'קאָן נישט...

דער פאָטער מיט דער מוטער האָבן זי געקושט, געצערטלט.

— נו נײן, נײן, — האָבן זײ זי באַרואיקט. — נו, רעד נישט מער דערפון...

די שטאָלצקײט פון זײער טאָכטער האָט זײ אָנגעפילט מיט דערהױבנקײט, פאַרגלעט זײער געפאַלנקײט פון די ביטערע טעג.

שמחה מאיר האָט געװאַרט, געװאַרט מיט האַרץ-קלאַפּעניש אױף דער מינוט, װען זי װעט קומען צו אים מיט אַן אַראָפּגעלאָזענעם קאָפּ. אָבער זי איז נישט געקומען. װי שטענדיק, גלײך גאָרנישט װאָלט זיך אָפּגעטאָן אין דער שטוב צװישן אים און אירע עלטערן, װי זי װאָלט אַ פרעמדע געװען, האָט זי זיך מיט קײן אײן װאָרט נישט אַרױסגעברענגט. זי האָט אים װי אַלע מאָל בלױז דערלאַנגט שװײגנדיק די װעש יעדן פרײטיק, אָפּגעהיט זײן עסן און געװען אים אַ װײב אין די נעכט, װי עס איז אױסגעקומען לױטן דין.

שמחה מאיר איז שװאַך געװאָרן. דינהלעס שטאָלץ שװײגן האָט אים צעטראָטן. פון אײגענעם גוטן װילן, אַלײן דער ערשטער, האָט ער זיך געלאָזט אַװעקרופן דאָס װײב זײנס אין אַ זײט און איר די גוטזן בשורה אָנזאָגן, אַז ער װיל זיך אױסגלײכן מיטן שװער. זאָל זי נישט מײנען, אַז ער איז אַזאַ גזלן, װי די טאַטע-מאַמע אירע רעדן איר אײן. כאָטש האַנדלשאַפט איז קײן ברודערשאַפט, איז ער פונדעסטװעגן גרײט דורכצוקומען מיטן פאָטער אירן, שענקען אים אַלע װעקסעלעד, אַבי ס'זאָל זײן שלום אין שטוב. ער האָט געװוּסט, אַז דאָס איז אַ טײערע קאָרט געשטעלט אין קאָן, אָבער אַ קאָרט, װאָס לױנט זיך.

— דינהלע, — האָט ער אַ זאָג געטאָן, גרײט זיך פונאַנדערצורעדן.

אָבער אין דעם אױגנבליק איז ער צו זיך געקומען, פאַרהאַלטן זיך בײם ברעג פון אָפּגרונט, געװוּנען צוריק דעם קאַלטן שכל און אױסרעכענונג.

דינהלע האָט געװאַרט. מיט אַ געלאַנגװײליקטער מינע האָט זי אַרױסגעקוקט מיט אײן אױג פון איר ביכל, כדי װאָס גיכער אָפּצוטשעפּען זיך

די ברידער אַשכנזי

93 1

פון איר מאַן, װאָס רעדט צו איר. שמחה מאיר האָט אױף איר אַ קאַלטן בליק געטאָן אין זיך אױסגעדרײט צוריק.

— גאָרנישט, האָט ער געזאָגט, — כ'האָב געמײנט, אַז איך האָב נישט קײן טיכל אין קעשענע.

נײן, ער איז נישט געװען אַזױ נאַריש צו טאָן אַזעלכע שטותים. שמחה מאיר איז שמחה מאיר. ער װײסט, אַז שװער איז עפּעס צו געװינען און לײכט צו פאַרלירן. דאָס לעבן און דער טױט זענען בײ דער צונג אין דער האַנט. דער חשק נאָך געלט, מאַכט, נאָך הערשן און פאַרכאַפּן האָט זיך געשטאַרקט איבער אַלע שװאַכקײטן. װי אַן אײנעסנדיקע פליג האָט ער געטריבן פון זיך די שלעכטע געדאַנקען, די ייִנגלערישע און שװאַכע, אַרױסגעשלײדערט זײ פון קאָפּ, װי אַ שטיקל מיסט, װאָס קלעפּט זיך צו. אָ, נישט אַזױ לײכט איז אים אָנעקומען, ביז ער האָט דערגרײכט זײנס. צופיל מי, אַרבעט און מוח האָט ער אַרײנעגלײגט, ער זאָל אַלץ פּלוצלונג אַרױסלאָזן פון די הענט. צו דעם, װאָס ער האָט געשטרעבט, איז ער דערגאַנגען. פון איצט אָן איז ער אַלײן געװאָרן דער באַלעבאָס פון דעם געשעפט. װען מען האָט קײנעם נישט אונטער די הענט, װען קײנער פּלאָנטערט זיך נישט בײ די פיס, קאָן מען אַ סך אױפטאָן אין דער װאַקסנדיקער שטאָט לאָדזש, האָט שמחה מאיר געװוּסט. מען דאַרף נאָר האָבן צו איר שכל, גוטע אײנפאַלן און געלט. און דאָס האָט ער געהאַט. ער האָט שױן פאַר דער קורצער צײט אַ היפּשן רוק אַרױף זיך געגעבן. נאָך עטלעכע יאָר, נאָך עטלעכע גוטע געלעגנהײטן, און מען װעט אַריבער צו דאַמף, צו פאַבריקן און קױמענס.

מען קאָן גאָרנישט װיסן. אַלץ גײט דאָ שנעל און דאַשיק אין דער שטאָט, רירעװדיק און פּלוצלונג.

קײן פאַרגעניגן אין דער װעלט האָט זיך נישט געקאָנט שטעלן קעגן דעם גרױסן פאַרגעניגן פון שטײגן, פון גײן צום ציל, צו פאַבריקן, קױמענס, סירענעס און מאַכט.

װאָס פאַר אַ װערט האָבן געהאַט אַלע באַרעדענישן, פאַראַכטונג, ברענענדיקע בליקן פאַר אים, דעם מענטש, װאָס גײט מיט גרױסע שפּרײזן איבער דער װאקסנדיקער שטאָט, װאָס קוקט מיט הױכע בליקן איבער מױערן, קױמענס און רױכן !

אין די רעסטאָראַנען, אין די מערק, אין די בערזעס האָט מען גענומען װעגן אים רעדן, דערצײלן מיט װוּנדער װעגן זײנע טריט.

— ער װעט נאָך זיך לאָזן הערן, — האָט מען נביאות געזאָגט.

עלטערע סוחרים האָבן נישט געקאָנט הערן.

— אַזױ טוט מען נישט, — האָבן זײ געטענהט. — נאָך אַן אײגענעם שװער, װוּ איז יושר ?

— בהמות ! — האָבן יונגע לאָדזשער מענטשן געזאָגט צו די אַלטע מיט פאַראַכטונג. — יושר איז אין לאָדזש נישט קײן אַרטיקל. ס'איז נישט קײן בײנװל.

194

די ברידער אַשכנזי

— אױף דער בערזע װערט עס נישט נאָטירט, — האָבן מעקלערס באַשטעטיקט אין פאַרלאָשן די אױסגערױכערטע פּאַפּיראָסן אין די לעצטע ביסלעך ביר פון די גלעזער.

קאַפּיטל אײן און צװאַנציק

אין דעם פאַלאַץ פון הײנץ הונצע, װאָס איז אױפגעבױט בײ דער פאַבריק, אָפּגעצױמט מיט שװערע אײזערנע שטאַכעטן פון אַלע אַרומיקע געבײדעס און באַװאַכט מיט צװײ גרױסע הינט, איז געװען טומלדיק און ראַשיק. עס זענען כסדר אָנגעגאַנגען אַרומרײסענישן צװישן דעם אַלטן הונצע און זײנע זין און טעכטער. בײ זײנע עטלעכע-און-זיבעציק יאָר, איז נאָך הונצע געװען געזונט און אַרבעטזאַם. גאנצע טעג אָפּגעלעגן אין דער פאַבריק, אַרומגעקראָכן צװישן די שטולן, אַרײנגעקוקט אין די פּאַק-קאַמערן, אַרײנגעשטעקט די נאָז אין די בוכהאַלטערישע ביכער, כאָטש ער האָט זיך אין ציפערן װײניק פאַרשטאַנען, אױספּרובירט די פאַרבן, אומעטום געװען פול, אומעטום אַרײנגעדרונגען, פון יעדער קלײניקײט געמוזט װיסן און אַלץ געהאַלטן אױפן אױג. טױבלעך פון אַלטקײט, האָט ער אומעטום אַרײנגעשטעקט זײנע אױערן. אים האָבן די דירעקטאָרן געמוזט פרעגן װעגן יעדן טראַנספּאָרט װאָל און בײנװל, װאָס מען פאָרט קײן ענגלאַנד קױפן. אים האָבן די אינזשיניערן געמוזט פאָרלײגן זײערע פּלענער װעגן יעדער נײער אױסבעסערונג, װאָס מען דאַרף אײנפירן. די כעמיקער האָבן נישט געטאָרט באַשטימען אַ פאַרב, װאָס ער זאָל פריער נישט זען, די מוסטער-צײכנער האָבן נישט געקאָנט אײנפירן קײן נײ בלימעלע אָדער שטרײפעלע, װאָס ער זאָל נישט גוטהײסן, דער פאַבריק-אַדװאָקאַט האָט נישט געטאָרט פירן קײן פּראָצעס, נישט אַרומרעדנדיק מיט אים יעדע אײנצלהײט. אַלץ האָט ער געמוזט װיסן, פון אַ מיליאָנען-טראַנזאַקציע ביז אַ נישטיקער געשעעניש אין דער פאַבריק. װען אַן אַרבעטער רײסט זיך אָפּ בײ דער מאַשין אַ פינגער אָדער ס'לעבן. אַ פאַרעלטערטער, אַ טױבלעכער, אַן אײנעסנדיקער און אַ פּראָסטער דערצו, װאָס נײהײטן און מאָדערנע באַגריפן דערגײען שװער צו זײנע טױבלעכע אױערן, האָט ער פונדעסטװעגן געהאַלטן די גאַנצע פאַבריק אין זײנע הענט, נישט אָפּגעלאָזט זי אױף קײן רגע. ער איז געקומען גלײך מיט אַלע אַרבעטער פאַרטאָג אין פאַבריק אַרײן און אַװעקגעגאַנגען שפּעט אין דער נאַכט אַרײן.

װי יעדער טױבלעכער מענטש, איז ער געװען אײפערזיכטיק צו יעדעס װאָרט, װאָס די מענטשן זײנע רעדן אַרױס און ער דערהערט נישט.

— װאָס איזט לאָז, אַלברעכטכען ? — האָט ער כסדר איבערגעפרעגט בײ דעם הױפּט-דירעקטאָר אַלברעכט, דעם דיקן צעגאָסענעם פּאַרשױן, װאָס

די ברידער אַשכגזי

195

שטענדיק צעגײט ער זיך אין שװײס און שטולן קרעכצן אונטער זײן שװערער משא. — װאָס שװאַצסטע, ביר-פאס ?

אױסגעצױגן, קױם האַלטנדיק זיך אױף זײנע קלאָצעװאַטע פיס, אין געװאַלטיק-ברײטע געקעסטלטע הױזן, האָט דער דיקער דירעקטאָר אַרײנגעשריגן אין די האָריקע אױערן פון זײן באַלעבאָס יעדעס װאָרט, װאָס ער האָט פריער מיט אימעצן אױסגערעדט.

— שרײ נישט זאָ ! — האָט אים הונצע געשטראָפט, כאָטש אַנדערש האָט ער נישט געהערט. — איך הערע !...

אַלע אין דער ריזיקער פאַבריק, פון הױפּט-דירעקטאָר, אינזשיניערן, כעמיקער, צײכנער, מײסטער, אַרבעטער זענען געלעגן בײ אים אין די הענט, מורא געהאַט פאַר אים, געשטאַנען װי זעלנער פאַר זײער גענעראַל. אַ געבױגענער אַ ביסל, מיט אַ לױזן אַלטמאָדישן קאָסטיום, מיט דער פאָרצעלײענער ליולקע אין מױל, מיט דעם שנײ-װײסן האַרט-געשױרענעם בערשטעלע האָר אױפן שפּיץ-קאָפּ, איז ער אומעטום געװען פול, אומעטום אָנגערױכערט דעם פּראָסטן טאַבאַק, װאָס ער האָט באַנוצט צו זײן ליולקע, אומעטום אָנגעשפּיגן. מיט אַ פּראָסטאַקישער הנאה האָט ער באַלײדיקט די געבילדעטע מענטשן זײנע, די אַלע אינזשיניערן, כעמיקער, דירעקטאָרן. יעדן, אַפילו דעם עלטסטן, האָט ער געזאָגט „דו", אַװעקגעזעצט זיך אױף יענעמס שטול, געהײסן זיך אָנצינדן די פּאָרצעלײענע ליולקע, װען זי פאַרלעשט זיך, און אָנגעשפּיגן אױף דער ערד, האַרט בײ דעם צװײטנס פיס. װאָס עלטער ער איז געװאָרן, װאָס מער ער האָט געפילט, אַז די טעג פון זײן הערשאַפט װערן װײניקער, אַלץ מער האָט ער געהערשט אין דער גרױסער פאַבריק זײנער, אַלץ אײנגעשפּאַרטער איז ער געװען, נישט געװאָלט קײן שום זאַך נאָכגעבן. אין דער פאַבריק האָט ער אַלץ אױסגעפירט. קײנער האָט זיך אים נישט געװאַגט אַקעגנצושטעלן, און עס זענען ססדר אָנגעגאַנגען געשרײען, געװאַלדן און טומלערײען אין דעם אָפּגעצױמטן פּאַלאַץ. שױן פון לאַנג זענען הונצעס זין און טעכטער נישט געװען צופרידן פון פאָטער זײערן. אמת, ער האָט זײ אַ גרױסע ירושה געגרײט, אַ גאַנץ לעבן פאַר זײ געאַרבעט און געשאַפן, אָבער צוזאַמען דערמיט האָט ער זײ אַן אַנדער ירושה געגעבן, אַ ירושה גלײך בײם געבױרן װערן, װאָס איז געװען אַ לאַסט, גאָרנישט פון איר פּטור צו װערן — דאָס איז געװען דער פּראָסטער אױסזען און דער נאָך-פּראָסטערער נאָמען, װאָס דער פאָטער האָט איבערגעגעבן, צוזאַמען מיט זײן רײכקײט, די קינדער זײנע, די זין װי די טעכטער, נאָך מער טאַקע די טעכטער. העל-בלאָנדע, מיט װאַסערדיקע אױגן און פּראָסטע פאַרריסענע נעזער, האָבן זײ, די טעכטער זײנע, אין אַלע זײדנס און סאַמעטן, אױסגעזען װי פּראָסטע פאַלקס-פרױען, גאָרנישט אַנדערש פון די פיל װעבערינס, װאָס אַרבעטן אין פאָטערס פאַבריק. גאָרנישט האָט זיך נישט געלאָזט אָפּװאַשן פון דער ירושה, װאָס איז איבערגעגאַנגען פון טאַטן, דעם זאַקסישן האַנטװעבער, און דער מאַמען, דער פײערן-טאָכטער,

די ברידער אַשכנזי

װאָס אַפילו איצט, אין רײכקײט און אין פּאַלאַצן, רעדן זײ נאָך צװישן זיןפאָלק -דײטש און רופן זיך מיט די אַלטע פאַרצױגענע פּױערשע נעמען. דאָס הונצישע איז געלעגן אין דער קאַרטאָפל-נאָז, אין די הױכע קנאָכן פון די קינבאַקן, אין פּױערישן שניט פון מױל, אין די צו רױטע צײנער, 'ואָס קוקן אַרױס פון די האַלב-געעפנטע ליפּן. און איבערהױפּט אין די געדיכטע זומער-שפּרינקעלעד, װאָס צעבליען זיך איבער דעם פּנים, האַלדז און הענט, פונקט װי בײ פיל פאַבריק-װײבער. נישט בעסער האָבן אױסגעזען די זין, הונצעס. מער נאָך פון אױסזען האָט געלאַסטשעט דער נאָמען. גאָרנישט לײטישעס איז געלעגן אין דעם דאָזיקן פראָסטן נאָמען.

אין לאָדזש האָט דער נאָמען הונצע זײער שײן געקלונגען. ער האָט מער קײן פאַרפּוצונגען נישט געדאַרפט, קײן טיטולן. הונצע האָט באַטײט — מיליאָנען, מאַכט. הונצע האָט מער קײן טיטול נישט געדאַרפט, װי אַ שטײגער דער נאָמען פון אַ קעניג. אָבער הונצעס קינדער, די זין װי דטעכטער, זענען זעלטן געזעסן אין לאָדזש. לאָדזש, די שטאָט פון רױך, קױמענס, װאָל און בײנװל, האָט פאַר זײ קײן װערט נישט געהאַט. װײניקער פון אַלץ זענען זײ געזעסן אין פאָטערס פּאַלאַץ, אין דער שטאָט, װוּ מען האָט נאָך געדענקט דעם פאָטער זײערן, װי ער איז מיט פערד און װעגעלע פון זאַקסן געקומען. מערסטנס זענען זײ געזעסן אין אױסלאַנד, אין דײטשלאַנד, װוּ זײ האָבן פאַר זיך אַלטע אַריסטאָקראַטישע גיטער צוזאַמען מיט די לאָקאַיען אָפּגעקױפט. מערסטנס זענען זײ אײנגעשטאַנען אין די רײכע האָטעלן, געקומען אין קלובן צװישן אַדעליקע און מיוחסים, װוּ דער נאָמען האָט זײער אײנפאַך געקלונגען. זײער פּריקרע איז געװען יעדעס מאָל, װען מען האָט דעם פּראָסטן נאָמען געדאַרפט אָנגעבן אין אַ האָטעל אָדער פאָרצושטעלן זיך אין אַ געהױבענער געזעלשאַפט, צװישן לױטער פאָנס, מאַרקגראַפס, באַראָנען, גראַפן און פירשטן. און זײ זענען נישט געװען צופרידן, הונצעס קינדער, פון פאָטערס ירושה. װי נאָר זײ זענען אַהײמגעקומען אין פּאַלאַץ, האָבן זײ זיך אַרומגעריסן מיטן אַלטן'. זײ האָבן נישט געקאָנט פאַרטראָגן זײן שפּראַך, זײן פּיפּקען די ליולקע, זײנע װעבערישע אױסדרוקן, זײן האַרט בערשטעלע האָר אױפן שפּיץ קאָפּ, זײן פּאַטשן מיט די ליפּן בײם עסן, זײן גאַנצע פּראָסטאַקישע אױפפירונג, װאָס האָט דערמאָנט אָן אַמאָליקן װעבער. פּונקט אַזױ האָבן זײ פײנט געהאַט די סביבה זײנע.

דער פאָטער האָט געװאָלט חתונה מאַכן די טעכטער זײנע מיט רײכע לאָדזשער פאַבריקאַנטן-זין. ער האָט געװאָלט געבן גן-ױסע נדנס, גאָר גרױסע, אָבער ער האָט געװאָלט פאַרן געלט קריגן עפּעס, װאָס האָט די װערט. ער איז געװען אַ געשעפטסמאַן, דער אַלטער, געשטעקט מיט לײב און לעבן אין דער פאַבריק, װאָס ער האָט אױסגעבױט, אין דעם פאַרמעגן, װאָס ער האָט מיט די צװײ הױלע װעבערישע האָריקע הענט געמאַכט. ער האָט געװוּסט, כאָטש ער האָט נאָך אַלץ קײן חשבון אױפן פּאַפּיר נישט

די ברידער אַשכנזי

197

געקאָנט צוזאַמענשטעלן, אַז געלט דאַרף גײן צו געלט, אַז אַ געשעפט דאַרף שטענדיק האַלטן אַן אױג אױף דעם באַלאַנס, נישט לאָזן פאַרגרעסערן די הוצאה פון דער הכנסה. ער איז געװען גרײט גרױסע נדנס צו געבן, װי עס פירט זיך, װען מען האָט טעכטער, אָבער ער האָט אױך געװאָלט געלט פון צװײטן צד ; נישט בלױז אַרױסגעבן, נאָר אױך אײננעמען. דערצו האָט ער געװאָלט אַרײנציען מענטשן פון פאַך אין זײן הױז אַרײן, פאַבריקאַנטישע זין, װאָס זאָלן קאָנען העלפן, װעמען מען זאָל קאָנען איבערלאָזן נאָכן טױט די פאַבריק און שטאַרבן מיט אַ רואיק געװיסן, אַז די געשעפטן װעלן װערן גוט געפירט. ער האָט אױך געהאַט אַנדערע סוחרישע קאָמבינאַציעס. ער האָט געװאָלט פאַראײניקן גרױסע פירמעס, װאָס זאָלן צוזאַמען האַלטן לאָדזש אין די הענט, כדי קעגנצושטעלן זיך אַלע נײע, װאָס לאָקערן אױף דער שטאָט.

אָבער די טעכטער זײנע האָבן נישט געװאָלט הערן. זײ האָבן נישט געהאַט בדעה אַרײנצוקריכן װידער אין פּעבל. דאַנקען גאָט, װאָס זײ זענען טעכטער און זײ קאָנען אױסבײטן דעם קאָמפּראָמיטירנדיקן נאָמען אױף אַ לײטישן, אױף אַ װױל-קלינגענדיקן און אַדעליקן, װאָס מען דאַרף נישט אונטערפאָנפען שנעל אונטער דער נאָז, װי ביז איצט, נאָר אַרױסזאָגן אי מיט שטאָלץ און װירדע, דײטלעך און קלינגענדיק. זײ האָבן בעסער געװאָלט פאַרזיצן, אײדער בלײבן אין דער לאָדזשער מאַנופאַקטור. דער אַלטער האָט געשריגן, געגװאַלדעװעט אין זײן פּראָסטאַקישן דײטש און באַלמעלאָכעש געקלאַפּט מיט דער אױסגעאַרבעטער האָריקער האַנט אין טײעו-ן טיש, אַז ער װעט קײן לײדיק-גײער נישט קױפן. אָבער די טעכטער האָבן געמאַכט היסטעריקעס, געדראָט צו אַנטלױפן אין טעאַטער, װערן קאָמעדיאַנטקעס, אױב דער פאָטער װעט זיך עקשנען. דערצו האָט זיך דאָס װײב זײנס אַרײנגעמישט, פונאַנדערגעװײנט זיך פאַר אים, װי אין די אַלטע צײטן, װען ער פלעגט זונטיק זיך צופיל אָנטרינקען אין מאַכן סקאַנדאַלן.

— איך ביטע דיך, הײנצכען, — האָט זי פאַר אים געקלאָגט און געפאַלן אים צו די פיס, װי אַ פּױערטע פאַר אַ פּריץ, — טו עס פאַר די מעדעלס...

האָט דער אַלטער אַװעקגעמאַכט מיט דער האָריקער באַלמעלאָכישער האַנט און נאָכגעגעבן. בײדע טעכטער האָבן אײנע נאָך דער צװײטער יעדע איר באַראָן אַרײנגעפירט. די עלטערע, עלזע, האָט איר באַראָן געבראַכט פון אױסלאַנד. געװען איז ער אַ בײזער, אָנגעבלאָזענער, פאַרריסן און אױסגעצױגן. װי גרױס ער איז געװען, אַזױ גרױס איז זײן נאָמען געװען — באַראָן קאָנראַד װאָלפגאַנג פאָן הײדעל-הײדעללאָו. נאָך גרעסער פון זײן נאָמען זענען געװען זײנע חובות, װאָס ער האָט געהאַט אױף זיך אין זײן פרײסישן גוט, האַרט בײ דער רוסישער גרענעץ שױן. באַלד אין ערשטן טאָג, װי נאָר ער איז קײן לאָדזש צוזאַמען מיט זײן דינער, יאַגד-הונט און יעגער-ביקס געקומען, האָט ער גלײך גענומען דרײען מיט זײן לאַנגער,

198

די ברידער אַשכנזי

דאַרער נאָז סײ אױף דער שטאָט, „דען פּאָלניש-ײדישן שװײנען-נעסט", סײ אײף דער פאַבריק, װאָס שטינקט מיט רױך און פאַרב, סײ אױף שװער און שװיגער, װאָס קאָנען זיך נישט אָפּגעװױנען פון זײער עקלהאַפטן פאַלקסזשאַרגאָן.

— איך װעל אין דעם מיסטקאַסטן קײן אײנציקן טאָג נישט בלײבן ! — האָט ער מיט כעס געזאָגט.

דער אַלטער הינצע האָט אים דעם גרױסן נדן אױסגעצאָלט ביזן לעצטן גראָשן. דער הײכער אױסגעצױגענער אײדעם האָט זײער שנעל זיך געזעגנט מיט שװער און שװיגער, קױם מיט אַ לײכטן באַריר אַ קוש געטאָן אין דער שװיגערס האַנט און צוזאַמען מיט זײנע הינט, דינער און װײב אַנטלאָפן צו זײן גוט. ער האָט מיט דעם שװיגער-פאָטער זײנעם קײנע געשעפטן נישט געהאַט מער, קײן גריס צו זײן װײבס בריװ נישט צוגעשריבן. בלױז נאָר, װען ער האָט װידער געמאַכט נײע חובות און נישט געהאַט צו צאָלן, האָט ער אױף זײנעם אַ בריװ מיט אַ הערב אָנגעשריבן צום אַלטן הונצע אַ פאָדערונג נאָך פריש געלט, און אונטערגעשריבן האָט ער זיך דערױף מיט זײן לאַנגן אַריסטאָקראַטישן נאָמען.

דער אַלטער הונצע האָט נישט געװאָלט געבן. האָט דער אײדעם, דער באַראָן, גענומען עסן דאָס װײב זײנס, ברוגזן זיך, אַװעק פון שטוב, ביז זי האָט געמוזט אײנפּאַקן אַלע װאַליזעס, מיטנעמען אַ דינער מיט דעם הערב אױף דער ליװרעיע און לאָזן זיך קײן לאָדזש, כדי אױסצובעטן בײם אַלטן פריש געלט פאַר איר מאַן, װאָס האָט איר אַזאַ גרױסן אַריסטאָקראַטישן נאָמען געשענקט.

די צװײטע טאָכטער, גערטרודאַ, האָט שױן נישט אַזאַ בײזן מאַן גענומען. זי האָט זיך אױסגעזוכט אַ יונגן באַלטישן אָפיציר, אַ יונג מיט הוזארישע װאָנצעס, װאָס האָט זײער אַ שײנעם נאָמען געטראָגן — באַראָי אָטאָ פאָן טאַובע — אין אין דער קײזערלעכער גװאַרדיע אין פּעטערבורג געדינט. אָבער גלײך װי ער האָט חתונה געהאַט, האָט ער זיך אַרומגערינגלט מיט אַ חברה הוליאַקעס, געװאָרפן מיט געלט, פאַרשפּילט אין קאָרטן אן אַלע מאָל געפאָדערט נײע סימען, װײל אױב נישט איז אים פאָרגעשטאַנען ארױסצופליען פון דער אַרמײ און געבן זיך אַ קױל אין קאָפּ.

מער װי מײדלװײז זענען די צװײ שװעסטער איצט אָפּגעזעסן בײם פאָטער. זײ האָבן זיך זײער געבלאָזן אין לאָדזש מיט די נײע אַריסטאָקראַטישע טיטולן, װאָס זײ האָבן געטראָגן, מיט קײנעם נישט געװאָלט פאַרקערן, און דערגאַנגען דעם פאָטער די יאָרן צוליב די געלטער, װאָס זײ האָבן געדארפט אַהײמפירן צו זײערע מאַנען.

— פאַרגעס נישט, פאָטער, אַז מיר זענען נישט מער קײן מײדלעך, — באַלמעלאָכעשער האָריקער האַנט, — מיר זענען די באַראָנעסינס פאָן . . . האָבן זײ אים געלערנט, יוען ער האָט גענומען קלאַפּן אין טיש מיט זײן

די ברידער אַשכנזי

199

טאָמער איז דאָס געװען נאָך װינציק, האָבן הונצעס זין, אַלע דרײ, װילהעלם, פרידריך און יאָהאַן, אָנגעזעצט זיך אױף דעם פאָטער און אים דערגאַנגען די יאָרן, ער זאָל נישט אַנדערש װי װערן אַ באַראָן.

פונקט װי דער פריערדיקער פּיעטראָקאָװער גובערנאַטאָר האָט פאַר דעם אַלטן הונצע פאַר אַ היפּשער מטבע אױסגעפּועלט אַ הײליקע אַננע, האָט דער איצטיקער פּיעטראָקאָװער גובערנאַטאָר געגעבן אָנצוהערן, אַז בײ גרױסע באַמיאונגען װאָלט מען אין פּעטערבורג געקאָנט אױספּועלן פאַר דעם אַלטן דעם טיטול באַראָן. ער האָט אים פאַרדינט, דעם טיטול, פאַר די גרױסע פאַרדינסטן, װאָס ער האָט געבראַכט דעם פאָטערלאַנד מיט זײן אױסבױען די װעבער-אינדוסטריע אין לאַנד. אָבער דערצו דאַרף מען פאָרן עטלעכע מאָל קײן פּעטערבורג, מאַכן הוצאות, אָנקניפּן די געהעריקע פאַרבינדונגען און הונצעס זין האָבן זיך אָן דעם אָנגעכאַפּט.

פּונקט װי זײערע שװעסטער, האָבן אױך די דרײ ברידער פײנט געהאַט לאָדזש מיט אירע געשעפטן און מענטשן. דער פאָטער האָט זײ געשיקט קײן דײטשלאַנד לערנען אין דער האַנדלט-אַקאַדעמיע, שטודירן די מאָדערנסטע װעב-אינדוסטריע, כעמיע, אָבער די זין האָבן זיך נישט געװאָלט לערנען. זײערע בלאָנדע פול-בלוטיקע קעפּ האָבן גאָרנישט פאַרנומען פון ציפערן, מאַשינען און כעמישע שטאָפן. זײ האָבן געשטעקט אין פערד, הינט, קאָרטן און װײבער. מיט דעם טאַטנס געלטער האָבן זײ אומעטום געקאָנט אַרײנדרינגען, אין די גרעסטע פּלעצער. אָבער צוזאַמען מיטן פאָטערס געלטער, האָט זײ באַגלײט זײן פּראָסטער באַלמעלאָכעשער נאָמען, װעלכער האָט זײער אָרעם אױסגעזען צװישן די באַטיטולטע חברים זײערע. דערצו זײנען זײ געװען מענער, װאָס האָבן נישט געקאָנט, װי זײערע שװעסטער, קױפן זיך אַנדערע נעמען און טיטולן. זײ האָבן געדאַרפט זיך טראָגן מיט זײער ירושה ביזן טױט אַרײן. און זײ האָבן דעם פאָטער קײן מנוחה נישט געגעבן, געפּײניקט אים, ער זאָל װערן אַ באַראָן.

פון אײן זײט איז זײ דעם פאָטערס הױכע עלטער געשטאַנען אין װעג. זײ האָבן זײער אַ סך געדאַרפט. די פערד-געיעגן, אױסהאַלטן אײגענע שטאַלן, קאָרטן, בעלער, װײבער, די הלװוּת, װאָס זײ האָבן געדאַרפט געבן אָרעמע. אַריסטאָקראַטן, כדי זײ זאָלן אָנהאַלטן מיט זײ זײער פרײנטשאַפט, האָבן אַ סך געלט געפאָדערט. דער פאָטער האָט נישט געװאָלט דעקן אַלע מאָל די הוצאות. אױך האָט ער אָנגעזאָגט אין קאַסע, אַז אָן זײן אונטערשריפט זאָל מען קײנעם פון די קינדער נישט אַרױסגעבן קײן געלט. אמת, עס האָט אים נישט אַלע מאָל געהאָלפן, דעם אַלטן. װאָרעם זײ האָבן געדראָט מיט זעלבסטמאָרד, װען זײ פלעגן פאַרשפּילן אין די קלובן און געשטאַנען אונטער דער געפאַר נישט צו צאָלן קײן ערן-חובות. אָבער אױך לײכט איז עס נישט אָנגעקומען. גענוג האָט מען געמוזט שרײען, טומלען, אױסהערן דעם אַלטנס געװאלטן, קלאַפּן אין טיש. גענוג האָט מען געמוזט זיך אָנרעדן בײ דער מוטער, ביז זי האָט געפּועלט בײם אַלטן, ער זאָל אַרױסנעמען די

200

די ברידער אַשכנזי

מטבע. דאָס האָט זײ זײער נישט געשמעקט, די דערװאקסענע זין הונצעס. זײ האָבן שױן אױסגעקוקט די מינוט, דער פאָטער זאָל צומאַכן אַן אױג און זײ זאָלן אַלײן װערן די באַלעבאַטים פון דער פאַבריק און טאָן, װאָס דאָס האַרץ גלוסט.

— דער אַלטער שײסער דענקט נאָך לאַנג צו לעבן, — האָבן זײ גערעדט מיט צאָרן, זעענדיק, װי קײן קראַנקהײט נעמט אים גאָרנישט, װי מיט יעדן טאָג װערט ער אַלץ הערשערישער און האַרטער.

פון דער אַנדערער זײט האָט זײ זײן עלטער באַומרואיקט. װאָרעם ז'ייִהאָבן האָבן געװאָלט אָפּירשענען נאָך אים נישט בלױז די מיליאָנען, נאָר אױך אַ בכבּודן טיטול, אַ קלינגענדיקן באַראָן, מיט װעלכן מען זאָל זיך קאָנען װײזן צװישן מענטשן. אַלײן װעט זײן שװער אַזאַ טיטול צו דערגרײכן. איבעריקנס, װעלן עס נישט אַלע ברידער קריגן, בלױז אײנער פון זײ. דאָס בעסטע װאָלט געװען איבערצונעמען גרײט דעם טיטול נאָכן פאָטער, לײכט, אָן אָנשטרענגונג, װי אַלע, װאָס װעט נאָך אים בלײבן. אַלץ איז שױן געװען צוגעגרײט, אָפּגערעדט מיטן פּיעטראָקאָװער גובערנאַטאָר, אָבער דאָס האָט געדאַרפט אַ סך געלט קאָסטן, גאָר אַ סך, און דער אַלטער הונצע האָט זיןאײנגעשפּאַרט און דערױף קײן פּרוטה נישט געװאָלט פּטרן.

— איך שײסע דעראוף, — האָט ער געזאָגט אין זײן פּראָסטאַקישן דײטש, — קײן צעבראָכענעם פעניג װעל איך דערױף נישט געבן, איז מײ,נאָמען נישט הונצע.

אױסער דעם שאָדן, אַװעקצוגעבן אַ פאַרמעגן מיט געלט, האָט ער זיך נאָך געפילט געטראָפן, װאָס די קינדער זײנע געניגט נישט זײן בלױזער נאָמען הונצע, נאָר זײ װילן אַ טיטול דערצו. ער איז געװען זײער שטאָלץ מיט זײן נאָמען הונצע. ער האָט גוט געװוּסט, װאָסער װערט דער נאָמען האָט אין לאָדזש און צװישן פאַבריקאַנטן אױף גאָר דער װעלט, נישט נאָר אין רוסלאַנד, נאָר אױך אין דײטשלאַנד און אין ענגלאַנד. גענוג מי און אַרבעט האָט ער אַרײנגעלײגט ביז ער האָט דעם נאָמען אַזױ גרױס געמאַכט. דערצו האָט ער געפילט אױף זײן הױט די שפּאָטישע באַציאונג פון זײנע אײדעמס, די באַראָנען, װאָס װילן מיט אים אַפילו רעכט קײן װאָרט נישט אױסרעדן, אױסער שלעפּן בײ אים געלט. בײ דער גאַנצער רײכקײט זײנער, איז ער פאַרבליבן דער אַמאָליקער פּראָסטער מענטש, װאָס האָט פײנט מיוחסים און געבילדעטע. װי װײט ער האָט געקאָנט, האָט ער עס זײ געלאָזט פילן. ער האָט טאַקע אַלע זײנע דירעקטאָרן, אינזשיניערן און כעמיקער באַהאַנדלט גראָב, אױפן שטריקל זײ געהאַלטן, און זײ האָבן נישט געװאַגט אַנטקעגנצורעדן, געשטאַנען פאַר אים, װי הינט אױף די הינטערשטע לאַפּעס. פּונקט אַזױ איז ער זיך באַגאַנגען מיט די פּױלישע גראַפן און פירשטן, װען זײ האָבן געדאַרפט אָנקומען צו זײן טובה. ער האָט מיט זײ קײן װאָרט פּױליש נישט געװאָלט אױסרעדן, בלױז דײטש, און נאָך פאַלקס-דײטש דערצו, אױף צו-להכעיס. פאר אים איז דער נאָמען הונצע געװען גענוג גרױס און שײן, װאָס דאַרף מער

די ברידער אַשכנזי

201

גאָרנישט קײן טיטולן. און אים האָט אױפגעקאָכט, װאָס די זין זײנע װילן אים אָנהענגען אַ יאַרליק, כדי אים צו ירשנען נאָכן טױט.

די זין האָבן זיך געבונטעװעט. זײ האָבן גוט געװוּסט, אַז אױב זײ װעלן דורכלאָזן די געלעגנהײט, װעלן זײ שױן בלײבן מיט דער באַלאַסטנדיקער ירושה ביזן טױט אַרײן. מען קאָן גאָרנישט װיסן בײ די דאָזיקע אַלטע לײט. אָט לעבן זײ און לעבן, און בײ דעם מינדסטן צופאַל װערן זײ נישט. זײ האָבן גענומען פאָדערן זײער טײל, װאָס קומט. אָבער דאָס האָט דעם אַלטן נאָך מער אױפגערעגט.

— נאָך מײן טױט, — האָט ער געשריגן, — נאָך מײן טױט װעט איר באַלעבאַטעװען. װי לאַנג איך לעב, בין איך באַלעבאָס, איך, הײנץ הונצע !

פאַר כעס האָט ער אַפילו גענומען טאָן משונהדיקע זאַכן. ער האָט זיך אַװעקגעזעצט בײם טיש אָן דעם פּאַראַדנעם ראָק, װי די טעכטער האָבן אים אױסגעלערנט, נאָר אין די בלױזע העמד און הױזן. ער האָט אָפּגענאָגט די בײנער הױך און מיט אַפּעטיט, װי אין די גאָר אַלטע צײטן. ער האָט געשפּיגן אױף די טעפּיכער, גערעדט דעם סאַמע פּראָסטן דײטש און אַפילו אַרײן אין אָװנט אין ביר-שענק, צוגעזעצט זיך צו אַ טישל אַלטע װעבער און געשטעלט זײ ביר.

די אַלטע װעבער זענען אַזױ פאַרשטאַרט געװאָרן פון שרעק, אַז זײ האָבן נישט געקאָנט קײן „פּראָזיט" אַרױסברענגען פון זײערע צײנלאָזע מײלער. זײ זענען פאַרשטומט געװאָרן. הונצע האָט זײ דערפאַר איבערגעלאָזט אין מיטן טרינקען און איז אַװעק צו זיך. און אין פּאַלאַץ האָט געראַשט און גערודערט.

די אַלטע הונצעכע איז אַרומגעגאַנגען צעדולט איבער די ריזיקע זאַלן, אָנגעשטעלטע מיט שװערע מעבל און באַהאַנגענע מיט גרױסע גאָבעלינען און פאַרפּלאָנטערטע הירשן-הערנער. דאָס, װאָס די קינדער האָבן מורא געהאַט אױסצולאָזן צום אַלטן, האָבן זײ אױסגעלאָזט צו דער מוטער. אַ פּראָסטע, אַן אײנפאַכע, אַ דערשראָקענע פון אומגעריכטער רײכקײט, טײערן מעבל, גאָבעלינען און ריזיקע בילדער, אַן אומגעשיקטע, אַ פּױערטע נאָך, נישט װיסנדיק װי אומצוגײן מיט דינסטן און לאָקײען, אַ פאַרלױרענע פאַר די פרעמדע מענטשן, װאָס זי פאַרשטײט אַפילו נישט זײער שפּראַך, אַ דערשראָקענע פאַר דער אַדלקײט פון די אײגענע טעכטער און זין, װעלכע רעדן צו איר קײנמאָל קײן גוט װאָרט נישט אַרױס, האָט זי זיך געפילט זײער פרעמד און אומגליקלעך אין דעם גרױסן פּאַלאַץ אירן, צו װעלכן זי האָט זיך בײ קײן פאַל נישט געקאָנט צוגעװױנען. זי האָט געבענקט נאָך דער צײט, װען זי איז בײם שפּינדל געזעסן, װען זי האָט גרױסע טעפּ עסן פאַר דעם מאַן און די געזעלן געקאָכט, װען זי האָט מיט די װײבער די שכנטעס גערעדט װעגן װירטשאַפט, קינדער און װײבערישע זאַכן. זי האָט נאָך אַלץ נישט געקאָנט צוגעװױנען זיך צו די קאַרעטעס, צו די לאָקײען, צו די רײכע סאַלאָנען, צו די גרױסאַרטיקע דאַמען, װאָס דרײען זיך אַרום איר, צו די פּריצישע הערן,

202

די ברידער אַשכנזי

װאָס קישן איר אין האַנט. יעדעס מאָל, װאָס מען האָט איר אַ קוש געטאָן אין האַנט, האָט זי זיך אױפסנײ פאַרשעמט. זי האָט נאָך געדענקט די צײטן, װען זי אַלײן פלעגט קושן אין האַנט דעם דאָקטאָר, צו װעלכן זי פלעגט גײן אַמאָל מיט אירע קינדער, װען זײ זענען געװען קלײן.

אַמבעסטן האָט זי זיך געפילט, װען זי איז געבליבן אַלײן אין שטוב מיט איר אַלטן, מיט הײנצען. איבערהױפּט, װען ער שטופּט-אָן די ליולקע, װי אין די אַמאָליקע צײטן, װאַרפט אַראָפּ פון זיך דעם ראָק און רעדט צו איר אין זאַקסישן אַלטן דײטש, בעת זי אַלײן שטריקט דערבײ אונטער אַ זאָק. אָבער זעלטן, אַז זי האָט געקאָנט מיט אים זיצן. ער איז שטענדיק געװען פאַרנומען. און די קינדער האָבן זי געװײכט, נישט אױסגערעדט קײן װאָרט מיט איר, סײדן, װען זײ האָבן עפּעס נישט געקאָנט אױספירן בײם פאָטער, זענען זײ געקומען מיט איר רעדן. אָבער אױך דעמאָלט האָבן זײ אױף איר מער געשריגן, װי געבעטן, און װעגן פאָטער גערעדט מיט צאָרן, מיט זידלװערטער. אַנדערש װי אַלטער שײסער האָבן זײ אים נישט גערופן. זי אין רױט געװאָרן, געפילט זיך באַלײדיקט, געװאָלט זײ זאָגן, אַז מען טאָר אַזױ נישט רעדן, אַז ס'איז אַ זינד פאַר גאָט. נאָר זי האָט נישט געװאַגט קײן װאָרט אַרױסצוברענגען קעגן אירע אײגענע קינדער. זי האָט מורא געהאַט פאַר זײ, אָפּשײ געהאַט פאַר זײער פּריצישקײט און פרעמדקײט, װי אַ פּױערטע.

— אַך, דו גאָט מײנער, דו ליבער יעזוס, — האָט זי געבראָכן מיט די הענט. — איק װערדע שאָן מיט דעם פאַטער שפּרעכען דאַריבער. נור באַלײדיגע ניכט... נײן...

אױך איצט האָבן די זין זיך געװאָרפן אױף דער מוטער. זי פלעגט בײם אַלטן פּועלן. װי פאַר אַ פּריץ, פלעגט זי זיך שטעלן פאַר אים אױף די קני און אױסװײנען פאַר אים אַלץ נײ געלט פאַר די „יונגען" און פאַר די „מעדעלסז'. זי האָט נישט גענױ געװוּסט, װאָס אַזױנס די זין פאַרלאַנגען פון איר. זי האָט זיך נאָך פאָרגעשטעלט, אַז די קינדער אירע זאָלן זײן אַדל-לײט, באַראָנען, אָבער אַז זי אַלײן, די פײערן-טאָכטער, זאָל זײן אַ באַראָנעסע, האָט זיך גאָרנישט אין איר אַלטן קאָפּ געלײגט. דאָס איז געװען פאַר איר אַזױ װײט, װי װען מען זאָל איר זאָגן, אַז זי דאַרף װערן די הײליקע מוטער. זײער פרעמד זענען איר געװען אירע זינס באַגערן. אָבער זי האָט מורא געהאַט פאר זײ, װי יעדע אַלטע פּױערטע, װאָס ציטערט פאַר אירע זין, װען זי קומט אין די יאָרן. און זי האָט גערעדט מיטן אַלטן.

— הײנצל, — האָט זי געבעטן בײ אים, פאַלנדיק אױף די קני און קלאַמערנדיק זיך אין זײנע פיס, — טו עס פיר דײן אַלטעס װײב, אום ליבען גאָטעס נאַמען...

הונצען האָט זײן אַלטערס װערטער גערירט, אָבער ברעכן זיך האָט ער נישט געלאָזט.

— אַלץ װילן זײ גרײט, — האָט ער געגװאַלדעװעט, — אַלץ מיט מײנע

די ברידער אַשכנזי

הענט. זאָלן זײ אַלײן זיך דערשלאָגן צו עפּעס, מיט די אײגענע הענט. גענוג פאַר זײ געטאָן, לאַוזבובס.

אַז אין שטוב איז שױן נישט געװען איבערצוטראָגן, האָט הונצע פּרובירט אַן עצה זיך האַלטן מיט מענטשן. אָבער קײנער האָט אים גאָרנישט געזאָגט, געהאַלטן דיפּלאָמאַטיש די צונג צװישן די צײן און בלױז צוגעבאָמקעט מיט מיליטערישע „יאָ-װאָהלס" אױף יעדעס װאָרט זײנס. האָט הונצע אױסגעשפּיגן, און אײנער אַלײן, אָן דער קאַרעטע, אָן דינער, צופוס אַװעק צו זײן פאַרטרעטער ר' אברהם הערש אַשכנזי אין געשעפט אַרײן, כדי זיך מיט אים מישב צו זײן, װי תּמיד בעת אַ װיכטיקן געשעפטלעכן ענין. ר' אברהם הערש האָט, װי שטענדיק, זײער געלאַסן און זײער רואיק אױסגעהערט אַלץ, װאָס דער אַלטער הונצע האָט אָנגערעדט, אַלע זײנע גראָבע װערטער און קללות, און דערנאָך הױך פאַרקנײטשט דעם שטערן ביז דעם ברעג יאַרמולקע אױפן קאָפּ.

— װאָס װעט עס דאַרפן קאָסטן, הער הײנץ ? — האָט ער סוחריש געפרעגט.

— אַ פעטע סומע, — האָט הונצע געזאָגט, — שײנע צענטליקער טױזנט רובל.

— און װאָס װעט עס ברענגען ? — האָט ר' אברהם הערש געװאָלט װיסן.

— ניקס, — האָט הונצע געזאָגט.

— װאָס-זשע פאַר אַ געשעפט איז עס ? — האָט ר' אברהם הערש אונטערגעצױגן דעם סך-הכל.

דער אַלטער הונצע איז אַװעק אַהײם מיט דער פעסטער מײנונג, קײן צעבראָכענעם פעניג פאַר דעם באַראָן-טיטול נישט צו געבן.

— קײן װאָרט דאריבער ! — האָט ער באַפױלן, קנאַקנדיק אין טיש מיט דער האָריקער האַנט.

אין פּאַלאַץ האָט זיך אָנגעהױבן דער קריג.

קאַפּיטל צװײ און צװאַנציק

אַ גאַנץ אַנדער מײנונג פון זײן פאָטער װעגן דער באַראָנענשאַפט פון דער פאַמיליע הונצע האָט געהאַט זײן אױסגעגעבענער זון שמחה מאיר, דער באַלעבאָס פון דער װעבערײ װאָס אַרבעט אױס װײבערישע טיכער.

כּאָטש ער איז װײניק אַרײנגעקומען אין פאָטערס שטוב, זינט ער האָט געכאַפּט אַ פּאַטש פאַר זײן איבעררײסן די תּורה, האָט ער פונדעסטװעגן אַלע געװוּסט, װאָס ס'טוט זיך בײם פאָטער אין הױז און נאָך מער אין זײן געשעפט אױף פיעטראָקאָװער גאַס, אין דער פאַרטרעטונג פון הונצעס מאַנופאַקטור. ער האָט עס געװוּסט סײ פון די משרתים, װאָס האָבן געאַרבעט בײם פאָטער, סײ פון גאָלדלוסט דעם בוכהאַלטער, סײ פון זײנע שװעסטער, װעלכע

204

די ברידער אַשכנזי

ער פלעגט אָפט פאַרבעטן צו זיך אין שטוב, כדי צו דערגײן װעגן אַלץ אין פאָטערס עסקים.

שמחה מאירן זענען די שװעסטער געװען פרעמד. ער פלעגט זיך קײנמאָל מיט זײ פריער נישט באַגעגענען, זעלטן מיט זײ אַ װאָרט אױסגערעדט. אָבער איצט האָט ער זײ געדאַרפט. כאָטש ער איז געװען פאַר זיך, געמאַכט װײבערישע טיכער בײ זיך אין דער װעבערײ, האָט ער פונדעסטװעגן געהאַלטן אַן אױג אױף אַלץ, װאָס עס טוט זיך אין פאָטערס פאַרטרעטונג. ער האָט געװוּסט װעלכע סעזאָנען זענען געװען גוטע און װעלכע שלעכטע, װער פון די פּראָװינצער סוחרים איז ראַיעל און װער אַן אָנזעצער, װאָסערע סחורות עס גײען און װאָסערע מען װיל אין האַנט נישט נעמען. ער האָט אַפילו געװוּסט דעם באַלאַנס פון פאָטערס געשעפטן. ער האָט זיך געהאַט זײן מײן דערבײ. פון קינדװײז אָן האָט אים געצױגן צו דעם געשעפט, צו דער פאַרטרעטונג פון הונצעס פאַבריק. דער פאָטער האָט אים, אמת, שטענדיק דערפון געטריבן, אָנגעזאָגט די מענטשן, זײ זאָלן אים נישט אַרײנלאָזן. אָבער װאָס מער דער פאָטער האָט אים געטריבן, אַלץ מער האָט עס אים געצױגן דאָרט. אַזױ איז עס געװען ייִנגלװײז, אַזױ אױך איצט, כאָטש ער איז שױן געװען פאַר זיך.

יאָ, ער האָט זײער גוטע געשעפטן געמאַכט, זינט ער איז געבליבן אין דער װעבערײ. ער האָט אײסער פאַבריצירן װײבערישע טיכער אױך געשמאַק אונטערגעהאַנדלט, געקױפט און פאַרקױפט בײנװל, װאָל, בײ װאָס ער האָט פון צײט צו צײט אַ גוטן ביסן אַרײנגעכאַפּט. מיט זײן שנעלער תּפיסה און פלינקן קאָפּ האָט ער אײנס און צװײ אױפגעכאַפּט אַלע קאָמבינאַציעס אין דעם מסחר און פאַרשטאַנען, װען מען דאַרף קױפן און װען מען דאַרף פאַרקױפן. דערבײ איז ער אױך געװען גענוג געזעצט צו װײט נישט צו ריזיקירן, נישט צו שטעלן אַלץ אױף אײן קאָן. אין דער לעצטער מינוט האָט ער שטענדיק געקאָנט זיך באַדענקען און אָפּשטעלן זיך אַ ביסל װײטער פון ברעג, כדי נישט אַרײנצופאַלן אין אָפּגרונט. עס האָט אים געגליקט אין לאָדזש, אין דער װאַקסנדיקער שטאָט, װעלכע ער האָט געקענט דורך און דורך. ער איז געװאקסן מיט דער שטאָט צוזאַמען. נײן, ער האָט זיך גאָרנישט געקאנט באַקלאָגן, שמחה מאיר. זײנע אַרײנגעלײגטע צען טױזנט רובל נדן האָבן שױן פאַר די עטלעכע יאָר היפּש זיך פאַרפילפאַכט. אים האָט גאָרנישט באַנג געטאָן, װאָס ער האָט נישט געפאָלגט דעם טאַטן און נישט געבליבן בײ דער גמרא אין שטיבל. ער האָט איצט שױן זײער אַ שײנעם נאָמען געהאַט צװישן סוחרים און קלענערע פאַבריקאַנטן. אָבער שמחה מאיר האָט זיך דערמיט נישט באַנוגנט.

ער האָט קײנמאָל נישט געהאַלטן פון קײן האַנט-אַרבעט. װי אַן עכטער לאָדזשער האָט ער געװוּסט, אַז די שטאָט געהערט צו דאַמף, קױמענס. ער האָט די האַנט-שטולן גענומען, אָבער בלױז װי אַ בריק, אַריבערצוגײן װײטער, װי אַ רושטאָװאַניע, װאָס מען דאַרף צום אױסבױען אַ געבײדע. װען די

די ברידער אַשכנזי

205

געבײדע װערט פאַרטיק, װאַרפט מען די רושטאָװאַניע אַװעק. ער האָט, אמת, געקאָנט שױן איצט איבערגײן צו דאַמף, צו אַ קלײנער פאַבריק, װוּ אָנשטאָט האַנט-שטולן זאָלן אַרבעטן דאַמף-שטולן, ביסלעכװײז אַרײנפירן מער שטולן, פאַרגרעסערן די אַרבעט, ביז צו דערגרײכן צו אַ קױמען. אָבער שמחה מאיר האָט קײן צײט נישט געהאַט דערצו. ער האָט נישט געקאָנט װאַרטן. ער האָט געװאָלט געבן אַ האַסטיקן קלעטער מיטאַמאָל, אַ ריזן-שפּרונג, בײ װעלכן מען זאָל פאָרט נישט צעברעכן האַלדז און נאַקן. ער האָט געװאָלט נעמען די שטאָט מיט שטורעם, אַרײנקריכן אין דער גרעסטער פעסטונג אַרײן. אַריבערקלעטערן איבער מױערן מיט שטורעם האָט ער נישט געקאָנט. צו קלײן און נישטיק איז ער געװען מיט זײנע עטלעכע צענדליק טױזנט רובל צו קריכן צו די הױכע מױערן פון די גרױסע פאַבריקן. אָבער שמחה מאיר האָט געװוּסט פון די ספרים, אַז דער קלײנער מאָל איז שטאַרקער פון גרעסטן מלבוש, װען ער קריגט זיך אַרײן אין אַן אַלמער, אַז אַ פונק קאָן פאַרברענען דאָס גרעסטע הױז, װען ער האָט אַן עפענונג װוּ זיך אַרײנצוכאַפּן.

ער האָט געקוקט הױך, דער לאָדזשער יונגערמאַנטשיק. זײנע פּלוטעװאַטע אױגן האָבן אַלעמאָל ליב געהאַט צו פאַררײסן זיך ביז די העכסטע קױמען-שפּיצן. העכער פון אַלע האָבן הונצעס קױמענס פאַרטשעפּעט אין ברודיקן לאָדזשער הימל. אמת, די מױערן אַרום זענען געװען פעסט, הױך, צו-הױך פאַר שמחה מאירס קורצע פיס. אָבער אַ לאָך איז אין דער פעסטונג געװען, אַן עפענונג, דורך װעלכער מען קאָן אַרײנקריכן. דאָס איז געװען דעם פאָטערס פאַרטרעטונג. שמחה מאיר האָט מיט נישט-רואיקע בליקן געקוקט אױף דעם גרױסן אַלטמאָדישן לאַגער, װאָס איז אָנגעפּאַקט מיט סחורות, צו סאָליד און אַלטמאָדיש האָט דער פאָטער זײנער דאָס געשעפט געפירט. דער אַלטער הונצע איז געװען צופרידן פון זײן פאַרטרעטער. ער איז געװען אַזױ סאָליד און פאָרזיכטיק, װי ער, הונצע, אַלײן, נישט געװאָרפן זיך גרױס, נישט אײנגעשטעלט. אָבער שמחה מאיר האָט אַן אַנדער מײנונג פון הונעען אין די זאַכן געהאַט. ער האָט געװוּסט די באַדײטונג פון אַ גענעראַל-פאַרטרעטונג פון דער גרעסטער לאָדזשער פאַבריק, ער האָט געזען, װאָס מען קאָן אין אַזאַ געשעפט אױפטאָן, װען מען איז ייִנגער און געשיקטער, װי מען קאָן די הענט פונאַנדערפירן. װען מען לאָזט אים צו, װאָלט ער שױן געװיזן, װאָס דאָרט אױפצוטאָן. אין דער קירצסטער צײט װאָלט ער דאָס געשעפט צו דער העכסטער הױך דערפירט. ער װאָלט ערשט געװיזן הונצען, װאָס מען קאָן דאָרט דערגרײכן. אָבער דער פאָטער האָט אים דאָרט נישט געװאָלט האָבן. ער האָט אים געטריבן פון געשעפט פּונקט װי ייִנגלװײז, װען ער פלעגט זיך דאָרט אַרײנקריגן.

שמחה מאיר האָט דערצו גאָרנישט געקאָנט טאָן. ער האָט געקענט דעם טאַטן זײנעם, געװוּסט זײן עקשנות, און ער האָט זיך פאַר אים װאָס װײניקער געװיזן. אָבער אָפּלאָזן דאָס געשעפט פון אױג האָט ער נישט

די ברידער אַשכנזי

געװאָלט. ער האָט שטענדיק געהאַלטן פון כלל, װאָס ער האָט געלערנט אין די ספרים, אַז ס'איז װערט צו װאַרפן ברױט אױפן װאַסער, װאָרעם מיט דער צײט קאָנסטו עס געפינען. ער האָט דעריבער בײ יעדער געלעגנהײט אױסגעפאָרשט יעדן, װאָס שטײט נאָענט צום טאַטנס מסחרים. מער פון אַלץ האָט ער זיך דערװוּסט בײ די שװעסטער, װאָס האָבן געגעסן קעסט מיט זײערע מאַנען, װי װױל-לערנערס, בײם פאָטער, און נישט געהאַט װאָס צו טאָן מיט דער לײדיקער צײט. פון אַלעם פלעגן זײ קומען דערצײלן שמחה מאירן, װעגן יעדן גאַסט, װאָס קומט אין שטוב, װעגן יעדן סוחר, װאָס פאַרפאָרט פון רוסלאַנד, װעגן יעדן קאָמיסיאָנער, װאָיאַזשאָר און מעקלער. און אױך װעגן הונצעס װיזיט בײם פאָטער אין קאַנטאָרל האָבן זײ, צוזאַמען מיט אַלערלײ נישט-װיכטיקע זאַכן, גלײך דעם ברודער צוטראָגן.

שמחה מאירן איז גלײך ליכטיק געװאָרן אין קאָפּ, װען די שװעסטער די פּלאַפּלערקע האָט אים די װיכטיקע נײעס, צוזאַמען מיט אַלערלײ נאַרישקײטן, פאַרפּלאָנטערט.

— הונצע, — האָט ער זיך איבערגעפרעגט, — הונצע אַלײן, זאָגסטו, איז געװען און מיטן טאַטן אַן עצה זיך געהאַלטן ?

ער האָט שױן מער קײן װאָרט נישט געהערט פון אירע מעשות. װי אַ געניטער אױספאָרשער, װאָס קאָן אַרױסציען דעם װיכטיקסטן פּונקט פון אַ נאַרישן עדות אין מבול שטותים, אַזױ האָט ער גיך אַרױסגעכאַפּט די װיכטיקע נײעס, און דער קאָפּ האָט גענומען אַרבעטן בײ אים.

ער האָט נישט גערעכנט, װי דער טאַטע זײנער, װעגן הונצעס באַראָנעןטיטול, װאָס עס קאָן קאָסטן דער פירמע און װאָס עס קאָן אַרײנברענגען. ער האָט אַנדערש גערעכנט. ער האָט געװוּסט, אַז הונצע איז שטאַרק הערשעריש, לאָזט זיך פון קײנעם נישט איבעררעדן, האָט זיך זײנע סימפּאַטיעס צו זאַכן, מענטשן, און װיל פון קײן נײעסן נישט װיסן. אַזױ טאַקע האַלט ער פון פאָטער זײנעם און װיל אים נישט פאַרבײטן מיט קײן שום אַנדערן פאַרטרעטער, כאָטש מען ביט אים אָן ריזיקע סומען. אָבער שמחה מאיר האָט אױך געװוּסט, אַז הונצע איז אַלט, אַז ער װעט אײביק נישט לעבן און אַז עס איז אַ נאַרישקײט צו בױען אױף אַן אַלטן מאַן, װאָס אַ ליאַדע טאָג קאָן ער אַװעק פון דער װעלט און איבערלאָזן יורשים נאָך זיך, יונגע, הײנט-װעלטיקע. שמחה מאיר האָט פאַרשטאַנען, אַז אַלעמאָל דאַרף מען זיך האַלטן מיט די, װעמען עס געהערט די צוקונפט. זײן פאָטער פאַרשטײט עס נישט. ער בױט אַלץ אױף דעם אַלטן הונצע, װי יענער װאָלט ערשט אָנגעהױבן לעבן. ער פּרובירט גאָרנישט אַפילו אײנצופעדעמען אַ דרים בײ די צוקונפטיקע יורשים. פאַרקערט, ער טוט אַלץ, װאָס ער קאָן, אַבי זיך בײ זײ צו פאַרפײנטן. אָט אַ שטײגער איצט האָט ער געגעבן הונצען אַן עצה נישט נאָכצוגעבן די זין און נישט אױסצוגעבן קײן פעניג אױף דעם באַראָן-טיטול, װאָס די זין חלשן אַזױ נאָך דעם. שמחה מאיר האָט געלאַכט דערפון.

נײן, ער פּאַסט זיך נישט אַרײן, דער פאָטער, פאַרן נײעם לאָדזש. ער

די ברידער אַשכנזי

207

איז גוט געװען פריער װען אַלץ אין שטאָט איז געגאַנגען באַלעבאַטיש, געמיטלעך. פאַרן נײעם לאָדזש, דעם ראַשיקן, דעם װאַקסנדיקן, דעם מאָדערנעם, איז נישטאָ קײן פּלאַץ פאַר אָט דעם מין ייִדן, װי דער פאָטער זײנער איז. װי לאַנג נאָך דער אַלטער הונצע לעבט, װעט ער זיך האַלטן. אָבער הונצע װעט אײביק נישט לעבן. ער איז שױן אַלט, שטאַרק אַלט. די נײע יורשים װעלן גאָרנישט װעלן האָבן בײ זיך אַזאַ פאַרצײטיקן מענטש אַלס זײער גענעראַל-פאַרטרעטער. זײ װעלן אים גלײך אַרױסשטױסן און צונעמען אױף זײן אָרט אַ נײעם מענטש, אַ הײנט-װעלטיקן, אַ געשיקטן. קײן בעלנים װעלן נישט פעלן. אין די טױזנטער װאַרט מען אױף דער פאַרטרעטערשאַפט. און עס װאָלט געװען אַ גרױס נאַרישקײט אַרײנצולאָזן אַ פרעמדן, װאָס זאָל קומען צום גרײטן. עס דאַרף בלײבן אין דער משפּחה. װאָלט דער פאָטער עס פאַרשטאַנען, װאָלט ער אַלײן אים געבעטן, שמחה מאירן, ער זאָל אַרײנ - גײן אין געשעפט אַרײן. װאָרעם דער פאָטער איז שױן, קײן עין הרע, אַ ייִד אין די יאָרן. ער דאַרף שױן נישט אַזױ שװער אַרבעטן, ער האָט שױן נישט מער נישט דעם קאָפּ, נישט די כוחות דערצו. אָבער דער פאָטער איז אַן עקשן, װי אַלע עלטערע מענטשן. ער לאָזט אים נישט אַרײן צו זיך, זעט אים נישט גערן אין געשעפט בײ זיך. און דעריבער מוז ער אַלײן, שמחה מאיר, טראַכטן באַצײטנס דערפון, אַז דאָס געשעפט זאָל זיך נישט אַרױסגליטשן פון די הענט אַרױס, אמת, װי לאַנג דער אַלטער הונצע לעבט, קאָן ער אין דער פאַבריק נישט אַרײנגעקומען. דער אַלטער האַלט שטאַרק פון אַלטע, לאָזט נישט קײן יונגע אױף די אױגן. אָבער מיט די זין זײנע דאַרף מען װאָס פריער שליסן באַקאַנטשאַפט, צוגרײטן אַ באָדן אױף שפּעטער.

שמחה מאיר האָט שױן נישט אײנמאָל געטראַכט װעגן דעם, װי אַזױ צוצוקומען צו הונצעס זין, צו װערן פאַר זײ דער פאַרטרױאונגס-מאַן, װי דער טאַטע זײנער איז בײ דעם אַלטן. אָבער עס איז אַלץ נישט געװען קײן װעג. זײ זענען זעלטן אין דער הײם, די יונגע הונצעס, שלעפּן זיך שטענדיק אָרום איבער דער װעלט. דערצו האָבן זײ מיט מסחר גאָרנישט צו טאָן. און װאָס קאָן זײ אינטערעסירן אַ חסידיש לאָדזשער יונגערמאַנטשיקל? זײ װעלן גאָרנישט װעלן רעדן מיט אים. נישט אײנמאָל פלעגט זיך שמחה מאיר דרײען גלאַט אַזױ אַרום דער פאַבריק-מױער, אַרום דעם פּאַלאַץ, װוּ די יונגע הװצעס פלעגן זײן. איצט האָט ער געפּאַקט אַ געלעגנהײט. פון דער שװעסטערס רײד האָט ער פאַרשטאַנען, אַז די יונגע הונצעס גײט עס זײער שטאַרק אין לעבן צו מאַכן דעם אַלטן פאָטער פאַר אַ באַראָן, נאָך אײדער ער שטאַרבט. אמת, דער אַלטער װיל דערױף קײן געלט נישט געבן. אױך זײן פאָטער האַלט, אַז ס'איז דערױף נישט װערט קײן גראָשן אױסצוגעבן. אָבער שמחה מאיר האָט אַן אַנדער מײנונג װעגן דעם. ער האַלט, אַז מען דאַרף אַלץ טאָן, אַבי די יונגע הונצעס זאָלן װערן באַראָנען. ער, שמחה מאיר, װעט זײ מאַכן פאַר באַראָנען, מעג עס דער אַלטער הונצע װעלן אָדער נישט! אַלע װעט ער טאָן דערפאַר, לײען געלט, פאַרמשכונען זיך, ס'העמד פון זיך פאַרקױפן,

208

די ברידער אַשכנזי

אַבי שאַפן גענוג געלט פאַר די יונגע הונצעס. נישקשה, מען מעג זײ געטרױען, כאָטש דער פאָטער זײערער האָט פאַרבאָטן אין. פאַבריק אַרױסצוגעבן זײ געלט אָן זײן אונטערשריפט. עס איז װערט צו שטעלן אױף זײ אַ קאָרט. עס װעט זיך אָפּצאָלן. זאָל נאָר דער אַלטער צומאַכן אַן אױג און זײ זאָלן װערן די באַלעבאַטים.

עטלעכע נעכט צײט כסדר איז שמחה מאיר נישט געשלאָפן רואיק. דער היציקער קאָפּ זײנער האָט געאַרבעט אױף די דרײ פּוכיקע קישנס. ער איז אזױ פאַרטאָן געװען, אַז ער האָט אַזש צו זיך אַלײן גערעדט. דינהלע, זײן װײב, האָט זיך אױפגעכאַפּט פון שלאָף און לאַנג באַטראַכט דעם מאַן אירן, װי ער רעדט צו זיך אַלײן, אָבער ער האָט איר בליק נישט באַמערקט. זײנע אָפענע, גרױע אױגן האָבן גאָרנישט געזען, אױסער פול-אָנגעפּאַקטע לאַגערס מיט סחורות, אַ סך קונים, פולע קאַסעס געלט, און מער פון אַלץ רױטע ציגל-װענט פון פאַבריקן, גערױש פון אַרבעט, רױך און קױמענס, אַ סך הױכע קױמענס.

דערנאָך האָט ער זיך אַװעקגעזעצט צום טיש און אין די אױסגעזוכטסטע דײטשע װערטער, װאָס ער האָט נאָך געדענקט פון די בריװנשטעלער, פון װעלכע גאָלדלוסט דער בוכהאַלטער האָט אים געלערנט דײטש, האָט ער צונױפגעשטעלט אַ בריװ צו הונצעס זין, אין װעלכן ער האָט פאָרגעלײגט צו לײען געלט, װיפל זײ װילן, אױף אַ טערמין װי לאַנג זײ װילן, און אױף אַ פּראָצענט, װיפל נאָר זײ אַלײן װעלן פעסטשטעלן. מיט דעם קונציקסטן כתב, מיט אַלע שפּיצעלעך אױף די גאָטישע בוכשטאַבן, האָט ער צענדליקער מאָל איבערגעשריבן דעם בריװ, און אונטערגעשריבן האָט ער זיך מיט זײן נאָמען און מיטן נאָמען פון פאָטער, דעם גענעראַל-פאַרטרעטער פון הײנץ הונצע-מאַנופאַקטור.

נישט לײכט איז אים אָנעקומען אױסצודריקן אין זײן װײניקן דײטש די אַלע שײנע און אײדעלע אַבזיכטן, װאָס ער האָט אין זײן פאָרלײגן זײן געלט צו די האָכװאָלגעבאָרענע העררן. ער האָט געדאַרפט אין די קורצע װערטער אַרױסברענגען, אַז זײ, די האָכװאָהלגעבאָרענע העררן, װעלן אים א גרױסע טובה טאָן, װען זײ װעלן באַװיליקן צו נעמען בײ אים די סומע געלט, װאָס ער באַזיצט, װײל קײן קוראַנטערן אָרט זעט ער נישט אין לאָדזש, װוּ מען זאָל אַ גרױסע סומע קאָנען מיט אַ רואיק געװיסן אָפּגעבן. ער האָט געקאָנט געפינען אין לאָדזש אַ בעסערן דײטש-קענער פון זיך, שמחה מאיר, אָבער ער האָט קײנעם נישט געװאָלט אָנטרױען זײנע סודות. אַפילו זײן װײב, װאָס האָט זײער גוט געקענט דײטש, האָט ער ניעזט געװאָלט געבן אױסצופאַרריכטן דעם בריװ זײנעם. שמחה מאיר האָט געװוּסט, אַז קאָרטן און געשעפטן האָבן נישט ליב, װען מען קוקט אין זײ אַרײן. מעגן עס זײן די נאָענטסטע מענטשן. אַ גאַנצן מעת-לעת האָט ער געװאַרט אין פיבער אױף אַן ענטפער פון פּאַלאַץ. ער איז אַזױ אומרואיק געװען, אַז ער האָט נישט געקאָנט אײנזיצן אױף קײן אָרט. עס איז אים געװען ענג אין דער װעבערײ, אין

די ברידער אַשכנזי

209

די רעסטאָראַנדלעך בײ די טישלעך, אין שטוב. ער האָט נישט אױפגעהערט קוקן אױף דעם גאָלדענעם חתן-זײגער. בײ יעדן קלונג בײ דער טיר איז ער אױפגעשפּרונגען פון אָרט. און אַז ענדלעך איז מעלכיאָר, דער דינער, אין דעם גרינעם יעגער-קאָסטיום, געקומען און אים געבראַכט אַ קלײן בריװעלע, איז ער אַזױ צעקאָכט געװאָרן, אַז ער האָט אים אַ גאַנצן פאַפּירענעם רובל אַרײנגעשטופּט אין האַנט, כאָטש ער האָט נאָך נישט געװוּסט, װאָס אין בריװל שטײט.

בלױז עטלעכע װערטער האָבן די דײטשן געענטפערט אױף שמחה מאירס לאַנגן בריװ. אָן אַ טיטול, װי עס איז אין דער געװױנהײט, אָן הקדמות, זענען בלױז געצײלטע װערטער, װי אין אַ טעלעגראַמע, געװען פונאַנדערגעװאָרפן נאַכלעסיק איבער דער װיזיט-קאַרטע — קומען מאָרגן פיר אַזײגער אין פּאַלאַץ. — אַנשטאָט אַן אונטערשריפט איז געװען בלױז אַן אױסגעצױגענער בוכשטאַב מיט אַן עק. שמחה מאיר האָט דאָך נישט אױפגעהערט צו לײענען די עטלעכע װערטער אָבער-אַמאָל און װידער-אַמאָל.

דאָס ערשטע מאָל אין זײן לעבן האָט ער גענומען אַ שפּיגעלע אין האַנט אַרײן און פאַרריכט זײן בערדל. צוערשט האָט ער עס שטאַרק אַרונטערגעבױגן אונטער דעם קין, עס זאָל זיך נישט אַזױ שטאַרק אױסזען. אָבער עס האָט זיך נישט געלאָזט אַרונטערבײגן. האָט ער אױסגעזוכט אַ שערל און גענומען עס פאַרגלײכן. דער ערשטער שניט האָט אים געשראָקן, די הענט האָבן אים געציטערט, װי ער װאָלט אַרײנשנײדן אין פליש אַרײן. באַלד האָט ער זיך צוגעװױנט און געשניטן דרײסטער. װאָס מער ער האָט געװאָלט פאַרגלײכן, אַלץ מער האָט זיך דאָס בערדל אױסגעקרימט אַזױ, אַז ער האָט װײטער געמוזט גלײכן. נאָך שטאַרקער האָט ער אַרומגעשניטן די קלײנע פּאהלעך. קײן סימן פון זײ נישט איבערגעלאָזט. דערנאָך האָט ער לאַנג געפּוצט די שטיװל, אַרױסגענומען די הױזן פון די כאָליעװעס און זײ אַריבערגעװאָרפן איבער די שטיװל, עס זאָל אױסזען װי ער טראָגט שיך, דײטשמעריש. ער האָט זײ גוט געצױגן, די הױזן, זײ זאָלן זיך אױסקנײטשן פון שטענדיקן זיצן אין כאָליעװעס. שטיל, אין אַ זײטיק געסל, האָט ער זיך אַרײנגעכאַפּט אין אַ קראָם און געקױפט זיך אַ שטײף קעלנערל מיט אַ שװאַרץ שניפּסל, װאָס זעט אױס װי אַ פליענדיק שװעלבעלע. גענוג געשװיצט האָט ער, ביז ער האָט געקאָנט פאַרשפּיליען דעם שטײפן קראַגן מיט דעם שניפּסל, װאָס האָבן זיך נישט געואָלט האַלטן אױף זײן חסידישן האַלדז. די קורצסטע געהאַקטע קאַפּאטע, װאָס ער האָט נישט געקאנט טראָגן צוליב דער אױסגעװאקסנקײט, האָט ער אַרױפגעצױגן אױף זיך. אַ סאַמעטן װעסטל מיט רױטע שפּרענקעלעד, פאַרװאָרפן מיט דער גראָבער גילדענער קײט פון זײן חתן-זײגער, האָט באַצירט זײן ברוסט. מיט אַ זילבערנעם ציגאַר-טאַש אין דער קעשענע און מיט אַ שװארץ דין שטעקעלע מיט אַ זילבערנעם קאָפּ אין דער האַנט, האָט ער זיך אַרײנגעזעצט אין אַ פאַרמאַכטער דראָשקע, קײנער זאָל נישט זען סײ זײן הילוך, סײ זײן װעג. האָצקענדיק זיך איבער

210

די ברידער אַשכנזי

די שלעכט-געפלאַסטערטע און גריבערדיקע לאָדזשער גאַסן, איז ער מיט אומרואיקײט און מיט האָפענונג גלײכצײטיק, געפאָרן צו הונצעס פּאַלאַץ.

— זאָל זײן די בױד אַראָפּגעלאָזט, — האָט ער געזאָגט צום קוטשער, װאָס האָט געװאָלט אױפהױבן די פאַרבלאָטיקטע בױד.

לאָדזש האָט געקאָכט, גערודערט, מענטשן האָבן זיך געשטױסן אױף די טראָטואַרן ; באַלעגאָלעס האָבן זיך איבערגעװאָרפן מיט בײטשן און מיט קללות, װאָס מען מאַכט נישט פרײ דעם װעג ; װײבער האָבן געקלאָגט נאָך אַ לױה ; מיליטערישע מוזיק האָט געשפּילט. שמחה מאיר האָט קײן זאַך נישט געזען און געהערט.

— גיך, װעסט קריגן אַ ביר-געלט, — האָט ער געמונטערט מיטן שפּײן שטעקעלע אין דער בלױער קוטשערישער פּלײצע. — לעבעדיקער פאָרן !...

קאַפּיטל דרײ א ון צװאַנציק

די יונגע הונצעס זענען נאָר-װאָס אױפגעשטאַנען פון שלאָף, נאָך נישט פאַרטיק געװען אינגאַנצן מיט זײער טואַלעט, װען שמחה מאיר איז פּונקט צו דער רגע, פיר אַזײגער, געקומען אין פּאַלאַץ.

—װאַרטן ! — האָט דער לאַקײ בײ דער טיר מער באַפױלן װי געבעטן, קוקנדיק פון אױבן אַראָפּ אױף דעם יונגנמאַנטשיקל, װאָס שױן פאַר דער טיר האָט ער אַראָפּגעצױגן דאָס היטל פון קאָפּ און געקוקט מיט פאַרבלאָנדזשעטע בליקן, אַ פאַרלױרענער.

זײ האָבן אַ גאַנצע נאַכט פריער געהוליעט, די יונגע הונצעס, ביז פאַרטאָג געטרונקען, און זײ זענען איצט געװען שלעכט אױסגעשלאָפן, געפילט אַ ברענונג אױף די הערצער פון פיל װײן און שנאַפּס. די קעפּ זענען זײ געװען לער. נאָך לערער זענען בײ זײ געװען די קעשענעס נאָך די קאָרטן.

עס איז זײ זײער נישט גוט געגאַנגען, די יונגע הונצעס, אין דער נעכטיקער הוליאַנקע, גאָרנישט מזלדיק. צוערשט האָבן זײ געהאַט אַ דורכפאַל אין ליבע. זײט עטלעכע װאָכן איז אין קאַבאַרעט „רענעסאַנס" אַרױסגעטראָטן אַ יונגע אונגאַרישע טענצערין, װאָס האָט לאָדזש גענומען מיט שטורעם. סוחרים, פאַבריקאַנטן, אָפיצירן, באַמטע, פאַבריק-אינזשענירן און אַפילי װאָיאַזשאָרן און האַנדלס-אָנגעשטעלטע האָבן אױסגעפילט נאַכט בײ נאַכט דעם קאַבאַרעט און מיט הילכיקע קולות און טומלדיקע אָװאַציעס געשטורעמט דעם זאַל, װען די טענצערין האָט זיך באַװיזן.

גלײך אין די ערשטע טעג פון אירע אױפטריטן, האָבן לאָדזשער לעבסיונגען גענומען שיקן איר מתנות און אײנגעלאַדן אױף װײן צום טיש, כדי זי צו געװינען אײדער אַנדערע װעלן זי אױסכאַפּן. די מתנות און בלומען האָט די טענצערין אָנגענומען. אָבער צוזעצן זיך צו אַ טישל צו אימעצן האָט זי נישט געװאָלט. נאָך װײניקער האָט זי צוגעלאָזט צו זיך

די ברידער אַשכנזי

אין קלײנעם גאַרדעראָב-צימערל, װוּהין יונג און אַלט האָבן זיך געריסן. אַן עלטערע דאַמע מיט נאָך זײער גלאַנציקע אױגן און נאָך גלאַנצנדיקערע בריליאַנטן, האָט שטרענג געהאַלטן װאַך בײ דער טיר און זײער העפלעך, אָבער זײער פעסט, אָפּגעטריבן אַלעמען.

אין אַ געמיש פון אונגאַריש, דײטש, פראַנצױזיש און רוסיש, האָט זי געבעטן נישט שטערן דער טאָכטער אירער.

— נאָ, נאָ, — האָט זי פאַרהאַלטן מיט די הענט, — מען קאָן נישט. מײן טאָכטער טוט זיך איבער. נישט אַרײנגײן !...

טאָמער האָבן די היציקע יונגעלײט זיך שטאַרק אײנגעשפּאַרט, האָט זי אַרױסגערופן אַ שװאַרצן דינעם קרענקלעכן יונגנמאַן, װאָס האָט פּונקט אַזױ װי די דאַמע גערעדט אין עטלעכע שפּראַכן מיטאַמאָל. אָט דער קרענקלעכער יונגערמאַן, אױסגעפּוצט שטענדיק װי צו דער חופּה, אין אַ פראַק און אין װײסע װעש, האָט מיט אַ דינער שװאַכער און געהײמניספולער שטים, פאַרבױגנדיק זיך טיף, געבעטן זיך פונאַנדערגײן.

— מאָסיע, — האָט ער שטיל גערעדט, — מײן פרױ בעט זי לאָזן צורו. זי איז מיד פון טאַנצן, און באַלד האָט זי װידער אַן אױפטריט...

די שטילע רײד פון קרענקלעך-שװאַרצן יונגנמאַן האָבן זײער געװירקט אױף די אָנגרײפנדיקע מענער. זײ זענען געהאָרכזאַם אַװעק פון דער טיר, אָבער דאָס האָט נאָך מער אָנגעצונדן אַ פײער פון ליבע און לוסט צו דער יונגער טענצערין, װאָס טאַנצט אַזױ פאַרפירעריש, צינדט אָן די בלוטן און לאָזט נישט צו צו זיך, לאָדזש איז צו אַזעלכע טענצערינס נישט געװױנט געװען.

אַז די קלײנע פיש מיט זײערע קלײנע מתנות האָבן קײן דערפאָלג נישט געהאַט, האָבן די לאָדזשער גרױסע העכט, די רײכע פאַבריקאַנטישע זין, פּרובירט גליק מיט גרױסע מתנות, מיט בריליאַנטן און פּערל. די טענצערין האָט די מתנות אין די אַטלעסענע שעכטלעך אָנגענומען, אָבער די בײגעלײגטע װיזיט-קאַרטלעך און די אײנלאַדונגען צו עסן אָװנט-ברױט צוזאַמען האָט זי אָפּגעװאָרפן. גלײך נאָך איר אַרױסטריט, האָט זי זיך אָנגעטאָן זײער באַשײדן, און אין דער באַגלײטונג פון דער עלטערער דאַמע אין אײן זײט און פון דעם קרענקלעכן אױסגעפּוצטן יונגנמאַן אין דער צװײטער זײט, איז זי אַװעק צו זיך אין האָטעל אױף פּיעטרקאָװער גאַס.

— אוממעגלעך, ס'װעט נישט גײן, — האָט דער קאַבאַרעט-דירעקטאָר אָפּגעזאָגט די פאַרליבטע פאַבריקאַנטישע זינדלעך װאָס זענען געקומען צו אים בעטן פּראָטעקציע בײ דער טענצערין. — זי רירט זיך נישט אָן דער מוטער און אָן דעם מאַן. איך װאָלט אַלץ געטאָן קאַר מײנע געסט, נאָר ס'גײט נישט.

— אױסגעשלאָסן, מײנע געערטע הערן, — האָט דער מעטר ד'האָטעל אין גרינעם פראַק אַװעקגעמאַכט טראַגיש מיט די הענט. — זײ האָבן פאַראָרדנט

212

די ברידער אַשכנזי

קײנעם נישט אַרײנצולאָזן. זײ גײען גלײך שלאָפן, װי זײ קומען אַהײם, פירן זיך זײער לײטיש, גאָרנישט װי קאָמעדיאַנטן...

די לאָדזשער גאָלדענע יוגנט איז געװען אױסער זיך. אין לאָדזש זענען קײן סודות נישט געװען. מען האָט געװוּסט גענױ, װיפל װעמען עס האָט געקאָסט יעדע מתנה, װאָס מען האָט אַרײנגעשיקט צו דער טענצערין, פונקט װי מען האָט געװוּסט גענױ דעם אָפּשניט, װאָס מען האָט פון דער מתנה-אָננעמערין געכאַפּט. אײנער דעם אַנדערן האָט גערײצט, אױסגעלאַכט. פאַבריקאַנטן האָבן פאַרלאָזט זײערע געשעפטן, מענער זײערע הײמען. נאַכט נאָך נאַכט איז מען געזעסן אין „רענעסאַנס", געטרונקען, אַפּלאָדירט, געשיקט בלומען, נאָר גאָרנישט איז דערפון אַרױסגעקומען.

— אַ הײליקע, — האָבן דײטשן געזאָגט. — אַ נאָנע...

— אַ רביצין, — האָבן ייִדן געחוזקט.

באַלד האָבן אָנגעהױבן אַרומגײן לעגענדעס װעגן דער טענצערקע, גױים האָבן געהאַלטן, אַז זי איז אַן אונגאַרישע גרעפין, װאָס איז אַנטלאָפן פון דער הײם צוליב איר ליבע צי אָט טאַקע דעם קרענקלעכן יונגנמאַן, װאָס דער פאָטער אירער, דער גראַף, האָט נישט געװאָלט קענען. די עלטערע דאַמע איז טאַקע דעם יונגנמאַנס מוטער, װאָס רופט איר שנור „טאָכטער". ייִדן האָבן אױסגעפונען, אַז זי איז גאָר אַ רבישע טאָכטער פון גאַליציע, װאָס איז אַנטלאָפן פון דער הײם צוליב דעם אונגאַרישן געליבטן אירן, װעלכער האָט זי געמאַכט פאַר אַ טענצערין. אַפּיקורסים האָבן געפונען, אַז דאָס איז נישט מער װי אַ באַנדע שװינדלער, װאָס פאַרשטעלן זיך פאַר אײגענע, שפּילן אין צניעות, כדי אַרײנצונאַרן יאָלדן און אַרױסציען בײ זײ די פּאָר רובל. לאָדזש איז נישט געװען רואיק. אומעטום האָט מען פון איר גערעדט. לאָדזשער װײבער זענען געװען באַלײדיקט, אינטריגירט. גײן אין קאַבאַרעט האָבן זײ נישט געקאָנט. אָנשטענדיקע װײבער האָבן זיך נישט נאָר אין קײן קאַבאַרעט, נאָר אַפילו נישט אין קײן רעסטאָראַן און אין קײן קאַפע געװיזן. האָבן זײ געשפּאַצירט שעהן לאַנג איבער דער פּיעטראָקאָװער גאַס, כדי צו זען די, װעגן װעלכער די מענער רעדן אַזױפיל, און זען אין װאָס עס ליגט איר רײץ.

ענדלעך זענען די לעגענדעס װעגן דער טענצערין אַריבער ביז צו די הונצעס אין פּאַלאַץ אַרײן. געבראַכט זײ האָט דער שװײצאַרישער כעמיקער פון הונצעס פאַבריק, דער אײנציקער, מיט װעמען די טענצערין פלעגט זיך אױסטענהן, כדי צו איבן זיך אין פראַנצײזיש. און גלײך האָבן זיך בײ אַלע ברידער אָנגעצונדן די בלאָנדע פול-בלוטיקע קעפּ.

— קװאַטש, — האָבן זײ געזאָגט. — בײ אונדז װעט זי שױן גײן... אָהאָ !...

זײ האָבן נישט געהאַט בדעה צו קאָנקורירן מיט דער לאָדזשער גאָלדענער יוגנט. עס איז זײ נישט אָנגעשטאַנען צונױפצוקומען זיך מיט אָט די אַלע סוחרימלעך, װאָיאַזשאָרן און משרתים אין קאַבאַרעט. זײ האָבן אָנגעזאָגט, מען זאָל קײנעם נישט אַרײנלאָזן, און בלױז אַ געקליבענעם עולם

די ברידער אַשכנזי

אײנגעלאַדן אױף אָװנט-ברױט אין „רענעסאַנס", עטלעכע רוסישע העכערע אָפיצירן, עטלעכע געצײלטע רײכע פאַבריקאַנטישע זין, אַ פּאָר פּױלישע אַדעללײט פון די נאָענטסטע גיטער און דעם פראַנצױז, דעם כעמיקער פון פאָטערס פאַבריק, װאָס האָט זײ פון דער טענצערין דערצײלט. יעדער פון די ברידער האָט גלײך בסוד פאַר די אַנדערע ברידער אָנגעגרײט זיך אַ היפּשע מתנה, אַן עטלעכע-קאַראַטיקן בריליאַנט, כדי צו געבן אים דער טענצערין, װען ער װעט זי די אַנדערע פון אונטער דער נאָז אַרױאָנעמען אין צוגעגרײטן קאַבינעט.

דער אָװנט איז געװען אַ פרײלעכער, אַ לוסטיקער. דער דירעקטאָר אַלײן איז געשטאַנען פאַר דער טיר און נישט אַרײנגעלאָזט קײנעם אין קאַבאַרעט. די קעלנער אין די פאַבריקן האָבן װוּנדערבאַרע עסנס דערלאַנגט, די טײערסטע װײנען. די טענצערין האָט װי אַ שלאַנג זיך געדרײט אין אירע לײדנשאַפטלעכע טענץ, פאַרפירערישע אױגן געװאָרפן, גערײצט, געלאָקט מיט יעדער גליד פון איר געטאָקטן קערפּער. דערבײ האָט זי דאָס מאָל געמאַכט אַן אױסנאַם און אָנגענומען די אײנלאַדונג פון די הונצעס צו עסן מיט זײ אָװנט-ברױט צוזאַמען. אָבער װי גיך עס האָט זיך אָנגעהױבן, אַזױ גיך האָט עס זיך פאַרענדיקט. זײער מיאוס פאַרענדיקט פאַר די דרײ ברידער.

װי אמתע דײטשן, װאָס װײסן מער אין געװאַלט װי אין פּאָליטיק, האָבן די דרײ ברידער זײער גראָב אָנגעהױבן קעמפן צװישן זיך װעגן עראָבערן די, װאָס האָט גאַנץ לאָדזש אָפּגעזאָגט.

— הונדערט רובל פאַר דעם ערשטן קוש, — האָט אײן הונצע אָנגעבאָטן.

— צװײ הונדערט ! — האָט אים דער צװײטער הונצע אױסגעדונגען.

— דרײ הונדערט ! — האָט דער דריטער אָפּגעשלאָגן בײדע ערשטע.

די טענצערין האָט געשמײכלט. איר מאַן, דער קרענקלעכער און אױסגעפּוצטער, איז געזעסן אַ שװײגנדיקער און אַ פינצטערער.

אַז די טענצערין האָט די אָנעבאָטענע סומען נישט אָנגענומען, זענען די הונצעס נאָך מער צעקאָכט געװאָרן.

— שאו מאָל, קלײנע, — האָט אײן ברודער געזאָגט אַ בליץ-געבנדיק מיט אַ בריליאַנטן פינגערל, — װען דו װירסט אײן נעטעס מעדעל זײן, דאַ בעקאָמסט דו עס.

— נײן, צו מיר, — האָט דער אַנדערער איבערגעשלאָגן, װײזנדיק אַ גרינעם אײדל-שטײן אױף אַ שװאַרצן פאָן.

— דאָס איז אַלעס יוקס קעגן מײן פּערל, — האָט דער דריטער קאָנקורירט, און נישט װאַרטנדיק אױף קײן ענטפער, האָט ער גענומען אָנטאָן דעם פּערל אױף דער טענצערינס האַלדז, פאַרקריכנדיק איר מיט דער האָריקער האַנט אין דעקאָלט.

— מאָטיע, האַלטן זיך אַרטיק ! — האָט דער קרענקלעכער אױסגעפּוצטער יונגערמאַן, געזאָגט, אױפשטעלנדיק זיך פון דער שטול.

214

די ברידער אַשכנזי

— אַד, נאָך הונדערט רובל דערצו ! — האָט דער צעקאָכטער הונצע געענטפערט לאַכנדיק.

— מאָסיע, די מינוט זאָלט איר זיך אַנטשולדיקן ! — האָט דער קרענקלעכער יונגערמאַן באַפױלן, קוקנדיק מיט שטאַרע אױגן.

— יוען עס איז װײניק, גיב איך צװײ הונדערט, פינף הונדערט ! — האָט דער לאַכנדיקער דײטש געענטפערט און נאָך פעסטער צוגעצױגן די טענצערין צו זיך.

דאָ האָט דער קרענקלעכער יונגערמאַן זיך אױסגעצױגן, געװאָרן טאָפּלט גרױס און בײנערדיק און דעם לאַכנדיקן דײטש אַזאַ פּאַטקע געגעבן, אַז די גלעזער װײן אױפן טיש האָבן גענומען טאַנצן.

די הונצעס זענען אַ װײלע געבליבן זיצן מיט אָפענע מײלער. דאָס ערשטע מאָל, װי אימעצער האָט אױף אײנעם פון זײ אױפגעהױבן אַ האַנט, און נאָך דערצו אַזאַ אײנער, אַ מאַן פון אַ קאַבאַרעט-טענצערין. נאָך עטלעכע סעקונדן צעטומלטקײט, האָבן זײ זיך אַלע גלײך אַ ריס געטאָן פון די ערטער, כדי דעם פּאַרשױן צו צעטרעטן, אָבער שױן איז יענער, צוזאַמען מיט זײן װײב און דער עלטערער דאַמע, געהאַט אַרױס פון קאַבאַרעט. נאָך זײ איז נאָכגעלאָפן דער דירעקטאָר, מאַכנדיק פאַרצװײפלט מיט די הענט.

פאַר כעס האָט דער געשלאָגענער הונצע צעבראָכן אַלע גלעזער פון טיש, אױסגעהאַקט מיט אַ פלאַש דעם גרעסטן שפּיגל און באַגאָסן דעם דירעקטאָרס װײסן גאָרס פון העמד מיט דעם ערשטן בעסטן גלאָז װײן, װאָס איז אים געשטאַנען אונטער דער האַנט.

— מער װעט מײן פוס אין דעם חזיר-שטאַל נישט איבערטרעטן, — האָט ער געשריגן און געװאָרפן באַנקנאָטן אױף דער ערד דעם פאַרנױגנדיקי דירעקטאָר.

כדי צו פאַרטרײבן די שטימונג, האָבן די אָפיצירן גענומען די מיליאָנערישע זין אױף אַ שפּאַציר הינטער דער שטאָט, צום לאַגער אַרױס. דאָרטן האָט מען אַ סך געטרונקען, געגאָסן אין זיך אָן אַ שיעור און פאַרביסן מיט קאָרטן.

— װער עס האָט מיסערפאָלג אין ליבע, האָט מזל אין קאָרטן, — האָבן די אָפיצירן געשפּאַסט.

די הונצעס האָבן געשפּילט װילד, געװאָרפן מיט געלט ; אָבער קײן מזל צו קאָרטן האָבן זײ נישט געהאַט, נאָך װײניקער װי צו ליבע פריער. די אָפיצירן האָבן כסדר געװוּנען.

פאַרטאָג האָט מען די הונצעס, צערײצטע, באַזױפענע, אָפּגעפירט אַהײם. אין די פראַקן און אין שטײפע װעש זענען זײ אױף די טעפּיכער אַנידערגעפאַלן און אַנטשלאָפן געװאָרן. אױפגעכאַפּט האָבן זײ זיך ערשט צו מיטאָג, בײזע, אױפגערעגטע, פול מיט קאַצניאָמער נאָך די נעכטיקע מיסערפאָלגן. זײ האָבן געשאָלטן, געזידלט, געשלאָגן די לאַקײען, װאָס האָבן זיך איבער-

די ברידער אַשכנזי

215

געטאָן. זײ האָבן געדענקט אָן דעם פּאַטש, געטראַכט מיט ביטערניש װעגן דעם, װי גאַנץ לאָדזש װעט שױן איצט װיסן װעגן זײער מפּלה. דערצו האָבן זײ אױך געדענקט איצט, װי מיאוס זײ האָבן זיך פאַרשפּילט. שײנע טױזנטער רובל האָבן זײ געדאַרפט צאָלן, און װאָס גיכער. די אָפיצירן האָבן אַ ליאַדע טאָג געדאַרפט אַװעק מיטן לאַגער און מען האָט זײ געמוזט אָפּצאָלן דעם קאָרטן-חוב װאָס גיכער. בײם פאָטער איז געװען שװער צו מאָנען. זײ זענען מיט אים געװען ברוגז אַ היפּשע צײט, אַלץ צוליב דעם באַראָן-טיטול, אױף װאָס ער האָט נישט געװאָלט געבן קײן צעבראָכענעם פעניג.

אין אָט דער צײט איז דאָס אָנגעקומען שמחה מאיר אין פּאַלאַץ, אַ פאַררױטלטער, אַ צעטומלטער פון דער אַרומיקער רײכקײט און פּריצישקײט, אַ פאַרלאָרענער און דאָך אַ האָפערדיקער, פול מיט גלױבן אין זיך און אין דער שטאָט לאָדזש.

אין דער ערשטער מינוט, אַז דער אױסגעפּוצטער דינער האָט זײ איבערגעגעבן װעגן דעם קאַפטאַן-ייִד, װאָס װאַרט בײ די טרעפּ, האָבן הונצעט זין נישט געדענקט גאָר, אַז זײ האָבן אימעצן באַשטעלט אױף אָט דער שעה.

— שמײסע איהן העראוס, דען שװײנען-יוד ! — האָבן זײ באַפױלן.

אָבער דער אױסגעפּוצטער דינער, װאָס האָט שױן באַצײטנס געקריגן אַ טרינק-געלט פון שמחה מאירן, האָט זײער פאָרזיכטיק גענומען דערצײלן די הערן, װער דער ייִד איז און אַז זײ, די הערן אַלײן, האָבן אים באַשטעלט, האָבן זיך די הונצעס ערשט דערמאָנט אין דעם בריװ און אים געהײסן אַרײנפירן.

אױפגענומען האָבן די הונצעס שמחה מאירן אין באַסײן, באָדנדיק זיך אין קאַלטן װאַסער נאָך דער מידער נאַכט. שמחה מאיר האָט זיך זײער זײטיק אַרײנגעשלײכט איבער די פיל צימערן, קוקנדיק מיט פאָרזיכטיקע בליקן אױף דעם ריזיקן װאָלף-הונט, װאָס האָט אים כסדר באַגלײט און מיט װײניק צוטרױ געשמעקט צו זײן פאַרקירצטער קאַפּאָטע, װאָס איז פאַר אים, דעם הונט, נאָך אַלץ צו-לאַנג געװען.

— גוט מאָרגן, געערטע הערן, — האָט שמחה מאיר זיך געגריסט און פאַרנױגט פאַר די דרײ נאַקעטע פּאַרשױנען, װאָס דינער האָבן זײ געגאָסן װאַסער אױף די קעפּ. קײנער האָט אים נישט געענטפערט. שמחה מאיר האָט זײער נישט דרײסט און פאַרשעמט געקוקט אױף די צעװאַקסענע נאַקעטע קערפּערס פון די גױים, װאָס האָבן גאָר קײן בושה נישט, און ער האָט געדרײט דאָס היטל אין דער האַנט. ער האָט גאָרנישט געװוּסט, װאָס צו טאָן מיט דעם היטל זײנעם. אַז די נאַקעטע פּאַרשױנען האָבן זיך געלאָזט אײנהילן אין די באָד-לײלעכער פון די דינער, האָבן זײ באַטראַכט דעם יונגנמאַנטשיק אין דער קאַפּאָטע מיט בײזע אױגן.

— זי, — האָט דער עלטסטער געזאָגט צום פרעמדן, — דאָס זענט איר אַ זון פון דעם אַלטן אַשקענאַזי, אונדזער פאָטערס הױף-ייִד ?

216

די ברידער אַשכנזי

— יאָ, — האָט שמחה מאיר געענטפערט, — מײן פאָטער איז גענעראַלפאַרטרעטער פון דער פאַבריק.

— און איר װילט אונדזער הױף-ייִד זײן ? האַ ז...

— איך װיל מײן געלט לאָקירן בײ די הערן, — האָט שמחה מאיר געענטפערט.

— פאַרמאָגט איר פיל ?

— װיפל די הערן װעלן װינטשן, — האָט שמחה מאיױ אָנגעבאָטן.

— אַ, — האָבן אַלע מיטאַמאָל אַרױסגעזאָגט.

דער עלטסטער הונצע האָט אַרױפגעװאָרפן אין דער הױיך מיט אַ שאָקל אַלע זײנע בלאָנדע שקאָצישע האָר און אָפּגעטרײסלט זיך פון װאַסער, װי אַ הונט נאָך אַ באָד.

— אָבער מיר װײסן נישט, װען מיר װעלן קאָנען צאָלן.

— איך קאָן װאַרטן, — האָט שמחה מאיר געענטפערט.

— אונדזער פאָטער דאַרף דערפון נישט װיסן.

— איך קאָן האַלטן אַ סוד, — האָט שמחה-מאיר געזאָגט.

— מיר רעכענען נישט צו קאָנען צאָלן פריער, ביז דער אַלטער װעט שטאַרבן. מיר קאָנען נישט װיסן, װי לאַנג ער װעט לעבן.

— איך האָב געדולד, — האָט שמחה מאיר געענטפערט.

— מיר דאַרפן איצט פיל געלט, שױן באַלד דאַרפן מיר עטלעכע צענדליק טױזנט רובל. שפּעטער װעלן מיר דאַרפן נאָך.

— איך בין שטענדיק גרײט צו דינען די הערן, — וזאָט שמחה מאיר געענטפערט דרײסט, כאָטש ער האָט גאָר אַלײן נישט געװוּסט, װוּ ער װעט נעמען אַזױפיל געלט, — איך װעל נאָר בעטן די הערן מיר צו געבן פריער אַ טערמין פון אַ װאָך צײט...

— דאס גײט, — האָט דער האַלב-נאַקעטער דײטש געזאָגט, מאַכנדיק גימנאַסטיק מיט די הענט, — אָבער איצט דאַרפן מיר שױן געלט, נאָך מאָרגן. אַדיע !

שמחה מאיר איז אַרױס אַ צעטומלטער, אַ דערדריקטער פון דײטשס אױפנאַמע, אָבער צוזאַמען דערמיט אַ זיכערער און אַ צופרידענער. דער לאָך אין דער פעסטונג איז געװען געמאַכט. אמת, דערװײל קומט נאָך אױס קריכן דורך דעם לאָך אױף אַלע פיר, אָבער דאָס איז אַלעמאָל אַזױ פון אָנהױב, האָט שמחה מאיר געװוּסט. יעדער אָנהױב איז שװער, זאָגן דיחכמים , אָבער קלוג איז דער, װאָס זעט װײטער, װאָס זעט דאָס, װאָס דאַרף שפּעטער קומען. און אַז עס װעט שפּעטער קומען עפּעס אַנדערש, איז שמחה מאיר זיכער געװען. קײנמאָל נאָך האָט ער נישט געפילט אַזױפיל קראַפט אין די הענט, אַזױפיל זיכערקײט און גלױבן אין זיך, װי איצט, גײענדיק אױף דער ברײטער הינטערשטאָטישער פאַרשטױבטער גאַס, לענגאױס דעם רױטן פאַבריק-פּאַרקאַן פון הײנץ-הונצע. קײנמאָל זענען נאָך אים נישט געװען אַזױ נאָענט די הױכע אַרױסשטאַרטשענדיקע קױמענס, װאָס שװאַרצן

די ברידער אַשכנזי

217

דעם הימל. עטלעכע אַרבעטער זענען פאַרבײ און אים פאַרטשעפּעט, בילנדיק װי הינט.

— מאָישע, ניע באָיטשע, — האָבן זײ געלאַכט, — אײ װײ !

נאָר שמחה מאיר האָט זײ נישט געהערט. דער קאָפּ זײנער איז געװען הױך, אָנגעשפּאַרט העט, העט, בײ די שפּיץ הױכע פאַבריק-קױמענס.

מיט דער זעלבער שנעלקײט און אײפער, װי ער איז אַרײן באַלד נאָך דער חתונה זײנער אין דעם שװערס װעבערײ, איז ער איצט אַרױס דערפון. ער האָט נישט אױסגעװארט אױף קײן בעסערע באַדינגונגען בײם פאַרקױפן, ער האָט אַרונטערגעלאָזט אונטער דעם פּרײז, אַבי קריגן געלט װאָס פריער און צושטעלן עס צו די הונצעס צום טערמין. ער האָט געליען געלט אױף העכערע פּראָצענטער, פאַרזעצט זיך, פאַרשאַכערט, און טױזנטער נאָך טױזנטער צונױפגעשטעלט. ער איז אױך פּלוצלונג געװאָרן גאָר נאָענט מיט די יונגעלײטלעך, די קעסט-אײדעמלעך אין חסידים-שטיבל, װאָס ער האָט אַ צײט נישט געװאָלט קענען, און אײנגערעדט זײ אײנצולײגן בײ אים זײערע נדנס, פאַרװאָס זײ װעלן װערן גוטע שותפים צו זײנע געשעפטן, װאָס ער דאַרף מאַכן, און אַ סך געלט פאַרדינען. פּונקט אַזױ האָט ער גענומען זיך חברן פּלוצלונג מיט זײנע שװאָגערס, די מאַנען פון זײנע אױסגעגעבענע שװעסטער, די קעסט-קינדער, װעלכע ער פלעגט פריער קײנמאָל פאַר די אױגן נישט אָנקוקן. מיט די קונציקסטע װערטער, מיט אַ סך זיסע רײדעלעך, װאָס האָניק טריפט פון זײ און זײ לײגן זיך מחיהדיק אױפן האַרץ, דרינגען אַרײן און דערװעקן אַ לוסט צו פאַרדינסטן, גליקן, האָט ער איבערגערעדט די חסידישע שװאָגערס זײנע און די שװעסטער, זײ זאָלן זײערע נדן-געלטער אַרײנלײגן צו אים אין די מסחרים אַרײן.

— איך קאָן נאָך נישט זאָגן דערװײל װאָסער געשעפט דאָס איז — האָט ער אײנגערױמט, — ס'איז אַ סוד, נאָר איך זאָג אײך צו, אַז מ'װעט, מיט גאָטס הילף, שײן פאַרדינען, אַ פעטן בײן אָפּלעקן. איך װעל מײן אײגן בלוט און פלײש קײן עװלות, חלילה, נישט טאָן.

און אַז עס איז נאָך אַלץ געװען װײניק, האָט ער גאָר גענומען דעם שירעם און דעם פּאָרטפעל, װי שטענדיק, װען ער האָט אַ װיכטיקע זאַך דורכצופירן, און אַריבערגעפאָרן קײן װאַרשע צו יעקב בנומען אַ ביסל.

צװײ טעג האָט שמחה מאיר געפּרעגלט זיך אין אײגענער זיסקײט אין ברודערס רײכער דירה בײ ר' קלמן אײזן אין הױז. ער האָט אַזױפיל בריהשקײט און חכמה אַרױסגעבראַכט, אַז אַלע, פון זײן אײגענער שװעגערין ביז אַלע זין ר' קלמנס, די גרױסהאַלטער און מרוקעס, האָבן פון אים געלעקט די פינגער.

— אַן עילױשער קאָפּ, — האָט מען װעגן אים געזאָגט, — תּורה און סחורה צוזאַמען.

אַפילו דעם ברודערס שװער, װאָס האָט מורא פאַר אַלעמען און גײט זיך זײן װעג, האָט זיך פאַרשטאַנען אױף זײן אײדעמס ברודערס מעלות.

218

די ברידער אַשכנזי

— מילא, יאַך בין דאָך נישט קײן בר-דעת, — האָט ער װי שטענדיק װעגן זיך געזאָגט, — נאָר יאַך גײ אױס פאַר דעם שמחה מאירן.

ער האָט געהאַט אַ כוח, דער שמחה מאיר. פּונקט װי ער האָט געקאָנט אַרומגײן אַן אָפּגעזונדערטער און נישט דערקענען קײן מענטשן, װען ער דאַרף אים נישט, אַזױ האָט ער געקאָנט פּלוצלונג װערן װײך, זיס, צוגעלײגט, האַרציק און האָניקדיק, װען ער האָט צו אימעצן געדאַרפט. ער האָט אַ שטײן געקאָנט איבעררעדן, װען ער האָט זיך פאַרלײגט אױף עפּעס. עס האָט איט קײנמאָל נישט אױסגעפעלט נישט קײן קלוג װאָרט פון די חכמים, נישט קײן פאַלקס-װערטל, נישט קײן שכלדיקע, איבערצײגנדיקע הבטחות, װאָס דרינגען אַרײן אין מענטשלעכע הערצער. גיכער װי בײ װעמען-עס-איז, האָט מען געקאָנט עפּעס פּועלן בײ יעקב-בונטען. ער האָט גלײך פאַרגעסן אָן אַלע עװלות, אָן אַלע טענות צום ברודער. אַ פרײלעכער, אַ לוסטיקער, װאָס האָט ליב אַלײן הנאה האָבן און אַז אַנדערע זאָלן הנאה האָבן, װאָס קאָן נישט פאַרטראָגן קײן ברוגז, קאָן נישט האַלטן לאַנג קײן תּרעומות, איז ער צום ברודער באַלד צוגעזאָטן געװאָרן און אים געגעבן געלט פאַר זײנע געשעפטן, װיפל נאָר ער האָט בײ אים געבעטן.

שמחה-מאיר האָט, אמת, געקאָנט קריגן אױף די װעקסלען פון די יונגע הונצעס געלט אָן אַ שיעור בײ רײכע פּראָצענטניקעס, אָבער ער האָט דאָס נישט געװאָלט. עס האָט נישט געטױגט, נישט פאַר די הונצעס, אַז זײערע װעקסלען זאָלן אַרומקריכן צװישן מענטשן, נישט פאַר שמחה מאירן. ער האָט נישט געהאַט בדעה אימעצן אַרײנצולאָזן צו זײ אין פּאַלאַץ אַרײן. ער האָט געדאַרפט זײן אױסשליסלעך אַלײן זײער פאַרטרױאונגס -מאַן און געלטגעבער. און ער האָט נישט גערוט, קױם אַרײנגעכאַפּט דאָס עסן בײם טיש, װוּ ער האָט מער גערעכנט װי געגעסן ; ער האָט אָפּגעכאַפּט דאָס דאַװנען, אָפּגעװיקלט די רצועות פון דער האַנט נאָך אײדער ער האָט זײ אַרומגעװיקלט און געלאָפן זאַמלען געלט.

צו דער מינוט האָט ער צוגעשטעלט די יונגע הונצעס די ערשטע געלטער, צו דעקן זײערע קאָרטן-חובות און אַנדערע אױסגאַבן. זײ האָבן אים געגלױבט, װען ער האָט זײ די ערשטע געלטער געבראַכט.

— זײער נעט, זײער, — האָבן זײ געזאָגט, אונטערשרײבנדיק זיך נאַכילעסיק אױף די װעקסלען אײנער נאָכן אַנדערן.

אַז זײ האָבן אַראָפּגעפּטרט די ערשטע הײמישע חובות פון זיך, האָבן זײ גענומען טאָן אַ תּכלית-זאַך, אַלײן, פאַר אײגענע געלטער אױסצופּועלן דורכן פּיעטראָקאָװער גובערנאַטאָר אין פּעטערבורג דעם באַראָן-טיטול פאַר זײער פאָטער, כדי אים איבערצונעמען בירושה נאָך אײדער דער אַלטער שטאַרבט. זײ האָבן געװוּסט, אַז זײ װעלן זיך זײערע אױסגאַבן אָפּנעמען. זאָל נאָר דער אַלטער צומאַכן אַן אױג. פּונקט אַזױ האָט געהאַט בטחון שמחה מאיר, װאָס האָט פאַר זײנע געלטער די זאַך אַראַנזשירט. צו דער

די ברידער אַשכנזי

מינוט האָט ער געבראַכט צו די הונצעס אין פּאַלאַץ די שװערע טױזנטער װאָס זענען דערצו נױטיק געװען.

דער פּיעטראָקאָװער גובערנאַטאָר האָט װאָס אָפטער איבערגעלאָזט איצט זײן גובערניע אין דער האַנט פון זײ געהילף און אױף הונצעס הוצאות געפאָרן קײן פּעטערבורג.

קאַפּיטל פיר און צװאַנציק

דער באַל אין הונצעס פּאַלאַץ לכבוד דעם טיטול באַראָן, װאָס דער אַליטער פאַבריקאַנט האָט געקריגן פון זײן מאַיעסטעט דעם זעלבסטהערשער פון רוסלאַנד און קעניג פון פּױלן פאַר זײנע גרױסע אינדוסטריעלע פאַרדינסטן פאַרן פאָטערלאַנד, האָט צוגעצױגן דאָס רײכסטע און מעכטיקסטע פון לאָדזש און דער אומגעגנט.

ער האָט דורכגעפירט זײנס, דער פּיעטראָקאָװער גובערנאַטאָר. פּלוצלונג װי אַ שטײן אין קאָפּ האָט דער אַלטער הונצע געקריגן אַן אַלערהעכסטע ידיעה, אַז פון זײן חסד פון זײן מאַיעסטעט װערט אים מיטגעטײלט, דאָס פאַר זײנע פאַרדינסטן פאַרן לאַנד און זײן װױלשטאַנד װערט אים צוגעטײלט דער כבוד צו טראָגן דעם טיטול באַראָן, װאָס גײט איבער בירושה צו זײנע קינדער ביז דור דורות.

הונצע האָט גלײך פאַרשטאַנען, אַז דאָס האָבן די זין זײנע אָפּגעטאָן קעגן זײן װילן, אַז זײ האָבן ערגעץ אָן זײן דערלױבעניש אַ סך געלט געליען דערױף. ער איז געװען בײז, געקלאַפּט מיט זײן האָריקער באַלמעלאָכעשער האַנט אין די טישן, געשריגן, אַז ער װעט די ראָץ-יונגען אָנלערנען. אָבער נישט אָננעמען אַ מאַיעסטעטישע גענאָד האָט מען נישט געקאָנט. עס איז געבליבן נישט אַנדערש, װי צו באַדאַנקען דעם גובערנאַטאָר פאַר זײן חסד און זיך גרײטן אָנצונעמען דעם טיטול מיט ערע און מיט גרױסקײט, װי עס פּאַסט פאַר דעם הױז הונצע. דער באַל צוליבן אָננעמען די מאַיעסטעטישע מתנה האָט געדאַרפט געפּראװעט װערן בײ הונעען אין פּאַלאַץ, אין די אױגן פון די רײכסטע, אַדעליקסטע און מעכטיקסטע, װאָס די געגנט אַרום פאַרמאָגט. און הונצע האָט אַרױסגערופן בײדע טעכטער זײנע, די באַראָנעסעס, זײ זאָלן, לױט זײערע אַדעליקע געװױנהײטן, דורכפירן די זאַך. די טעכטער, צוזאַמען מיט די זין, האָבן אַ סך מי און געלט אַרײנגעלײגט, כדי דורכצופירן דעם גרױסן באַל, װאָס עס שטײט אָן פאַר די נײע אַדל-לײט פון הױז באַראָן הונצע.

שױן מיט עטלעכע חדשים פריער האָט מען באַנײט דעם פּאַלאַץ בײ דער פאַבריק. דער פּאַלאַץ איז נאָך אײגנטלעך געװען פריש נײ כמעט, מען האָט נאָר בלױז געדאַרפט אַראָפּנעמען דעם פריערדיקן סוחרישן צײכן, װאָס הונצע האָט געלאָזט אױפן טױער אױסשניצן, צװײ בערדיקע נאַקעטע

220

די ברידער אַשכנזי

גערמאַנער מיט פײגנבלעטער אױף דער שאַנד און מיט שפּיזן אין די הענט, און אױסשניצן דעם נײעם אַדעליקן הערב — אַ שטײענדיקער בער, װאָס שפּאַרט זיך אָן מיט בײדע פאָדערשטע פיס אָן אַ קרומען צלם. אָבער הװצעס קינדער האָבן געװאָלט, צוזאַמען מיט דעם נײעם טיטול, אַלץ באַנײען, גאָרנישט איבערלאָזן פון פריערדיקן, פון אַלטן. האָט מען אַראָפּגעבראַכט אַן אַרכיטעקט פון סאַמע מינכען, װאָס האָט דעם פּאַלאַץ איבערגעבױט, אױסגעבױט אין אים אַלערלײ טורעמלעך און שפּיצן, אױפן מוסטער פון די דײטשע ריטער-שלעסער, באַצירט מיט העלדישע שטײנערנע פיגורן פון נאַקעטע גערמאַנער, װאָס שלאָגן זיך מיט לײבן און שלאַנגען, מיט פלישיקע פּאַסטושקעס, װאָס קוקן זיך צו צו ליבנדיקע פי, און מיט עטלעכע צעלאָזענע באַקכוס-מײדלעך אין אַ װילדן טאַנץ מיט בעק און סאַטירן. דאָס אַלץ איז געװען פאַרפלאָכטן אין פיל שטײנערנע װײנטרױבן און בלעטער.

פּונקט מיט אַזעלכע פיגורן איז געװען אױסגעשטעלט דער ברײטער צופאָר צום פּאַלאַץ. װענוסעס, נימפן, סאַטירן מיט ציגענע פיס, געטינס מיט צעלאָזענע האָר און מיט פאַרפלאָכטענע פינגער אױף גאָלדענע האַרפעס, נאַקעטע דאָרשטיקע ייִנגלעך בײ שפּרודלדיקע קװאַלן, בױגן-שיסער און דיקע מלאכים-קינדער מיט גראָבע פיסלעך און פאַרהױבענע פליגלעך, אַלע אין װײסן מאַרמאָר, האָבן אױסגעפילט בײדע זײטן װעג, װאָס איז געװען אױסגעפלאַסטערט מיט גרױסע פירקאַנטיקע שטײנערנע פּלאַטן און פאַרפלאַנצט מיט קוסטן, בלומען און בױמער.

דער נײער הערב, דער בער מיט די פאָדערשטע פיס אױף דעם קרומען צלם, איז געװען אומעטום, אױפן טױער פון פּאַלאַץ, אױף די גרױסע דעמבענע געשניצטע טירן אין אַלע צימערן און זאַלן, אױף די קאַרעטעס, אױף די טײערע געשפּאַנען פון די פערד, אױף די טעלער, לעפל און גאָפּל, אױף די גאָלד-געדרוקטע װיזיט-קאַרטן, אױף די ליװרעיען פון די דינער, אױף די גלאַנציקע צילינדערס פון די גרױס-װאָנצעסדיקע קוטשערס.

אַלץ איז באַשטעלט געװאָרן נײעס. דאָס שװערע טײערע מעבל איז ארױסגעפירט געװאָרן און אױף דעם אָרט זענען אַװעקגעשטעלט געװאָרן ריזיקע געשניצטע שאַפעס, קאָמאָדן, קרעדענצן, טישן און פאָטעלן פון טײערסטן ניסן-האָלץ, רױזן-האָלץ, מאַהאָן, אַלץ פול מיט שניצערײען און פיגורן, געבראַכט פון מינכען און באַצירט מיט דעם נײעם הערב. די װענט זענען באַדעקט געװען מיט טײערע זײדנס אין גאָלדענע ראַמען. די סופיטן האָבן געשװיבלט און געגריבלט מיט סצענעס פון דער גריכישער מיטאָלאָגיע. די גרױסע גאָבעלינען מיט די קניענדיקע ריטער צו די פיס פון פלײשיקע שײנקײטן האָבן באדעקט די װענט פון סופיט ביז די פּערסישע טעפּיכער. די פּאָרצעלײענע קאַמינען, באַװאַכט מיט בערדיקע גערמאַנישע ריטער, זענען געװען אָנגעשטעלט מיט בראָנזענע און מאַרמאָרנע אָפּגוסן פון אַלע קלאַסישע װערק. יאַפּאַנישע קרוגן, כינעזישע פּאָרצעלײען, בײערישע צעראַמיקן, טשעכישע קרישטאָלן, פאַרביק װענעציאַניש גלאָזװאַרג האָבן

די ברידער אַשכנזי

221

געפינקלט פון יעדן װינקעלע, פון אַלע באַגילדטע פּאָסטומענטן. די קרישטאָלענע פיל-רעריקע זשיראַנדאָלן און זילבערנע קאַנדעלאַברעס האָבן געװאָרפן העלע ליכט אױף דעם גאָלד, זילבער, קרישטאָל, מאַרמאָר, פאַרביקן גלאָזװאַרג, טײערן האָלץ, אַדאַמאַשעק, פּאָרצעלײ, העלפאַנדבײן און שפּיצן. די אױסגעפוצטע לאַקײען מיט די זײדענע פראַקן, שװאַרצע זאָקן און אין לאַק-שיך מיט זילבערנע שנאָלן, ספּעציעל אַראָפּגעבראַכטע פון דײטשלאַנד, אױסגעדרעסירטע און שײן-געבױטע, זענען געשטאַנען בײ די יטװערע רױטפלושענע פאָרטיערן אַזױ שטײף און פאַרגליװערט, װי די מאַרמאָרנע פיגורן. פון אַלע זײטן לאָדזש, פון אַלע װעגן, װאָס פירן אין שטאָט, האָבן זיך געצױגן קאַרעטן מיט אױסגעפּוצטע געסט, געלאַדן צום באַל פון באַראָן הונצע. עס זענען געקומען דײטשע רײכע פאַבריקאַנטן, געװעזענע װעבער, װאָס זענען פּונקט װי זײער קאָלעגע הונצע געקומען דאָ אַהער מיט אײן פערדל און אײן װעב-שטול, און איצט האָבן זײ געהאַט קױמענס און רום. פול מיט קנאה אױף דעם באַראָן-טיטול פון דעם אַלטן הײנץ, זענען זײ געזעסן אין זײערע קאַרעטן צוזאמען מיט װײב, קינדער, אײדעמס און שנורן, אױסגעפּוצטע אין די טײערסטע באַל-קלײדער און סוחריש גערעכנט, ױיפל די געשיכטע װעט דעם אַלטן הונצע אַרײנטרײבן. און עס זענען געפאָרן ייִדישע באַנקירן, בײכיקע און גרױס-װאָנצעסדיקע, עס זאָל צוגעבן זײ פּריצישקײט, פול מיט אומרו פאַר זײער ייִדישקײט צװישן דער גרױסער פּריצישער געזעלשאפט. עך זענען געפאָרן פון זײערע גיטער אין עלטערע קאַרעטעס אָפּגעקומענע פּױלישע שלאַכטשיצעס, אַדעליקע און גאַליקע אױף די שװאַבישע כאַמעס, װאָס נעמען צו אין זײער לאַנד דאָס געלט און דעם יחוס ; און עס זענען געפאָרן אין זײערע מיליטערישע קאָטשן, אין דרײ פערד געשפּאַנט, רוסישע מיליטער-לײט און טשינאָװניקעס פון דער נאָענטער גובערניע-שטאָט. עס האָט געצױגן מיט פּאַראַד, מיט טשערקעסן אױף פערד באַגלײט פון בײדע זײטן קאַרעטע, אַרומגערינגלט מיט אַדיוטאַנטן און באַַמטע, דער גובערנאַטאָר אַלײן, דער רעזערװ-גענעראַל פאָל-מילער. דער הױפּט-מהותן, װאָס האָט אין די הױכע פענצטער אין פּעטערבורג פאָרגעשטעלט דעם פאַרדינסטפולן הונצע צו באַדלען אים.

דער ברײטער צופאָר — באַצירט מיט אַ זיגעס-טױער, מיט דעם נײעם הערב, אױסגעצירט אין גרינס און אין בלומען, צוזאַמען מיט אַ װילקאָמען אין געציקלטע גאָטישע בוכשטאַבן, — האָט געגריבלט און געשװיבלט מיט קאַרעטן און קאָטשן. קולות פון קוטשערס, קלאַפּן פון פערדישע פּאָדקאָװעס, הירזשען פון צעלאָזענע אױסגעפיטערטע פערד און קנאַלן פון בײטשן האָבן זיך געמישט אינאײנעם.

— אַ װעג, אַ װעג מאַכן ! — האָבן די רײכערע און אױסגעפּוצטערע קוטשערס געשריגן מיט גאװה צו די אָרעמערע און ערגער-אָנגעטאָנענע, — העי ! בלאָנדע, גראָב-בײכיקע דײטשע פאַבריקאַנטן, פּױלישע גרױס-װאָנצעסדיקע און אָנגעבלאָזענע שלאַכטשיצעס, ייִדישע שװאַרצהאָריקע און גלאַנציק-פּלי-

די ברידער אַשכנזי

כיקע קורץ-געװיקסעקע באַנקירן, רוסישע בערדיקע מיליטער-לײט און טשינאָװניקעס אין גאַלאַ-אוניפאָרמס און מיט פולע ברוסטן מעדאַלן, דאַמען אין לאַנגע זײדענע און אַטלאַסענע קלײדער מיט שלעפּעס און מיט פעכערס, באַהאַנגען מיט בריליאַנטן, בראָשן, שנורן פּערל, רובינען, דימענטן, סאַפּירן אױף די פולע אָרעמס, אין די אױפגעטורעמטע, אָנגעקאַרבירטע קעפּ, אין די אױערן, אױף די פינגער, אין די קלײדער, אַפילו אױף די שפּיצן פון די שיכלעך און אין די פעכערס און לאָרניאָנען, אײנגעטונקען אין גאָרנאַסטאַיען און אין שפּיצן — האָבן געפינקלט און געגלאַנצט מיט די בליצן פון זײערע אוצרות, מיט דער בלענדקײט פון װײסן לײב און מיט זיגערישע אָדער האַסנדיקע פײערלעך פון זײערע אױגן.

— װילקאָמען, װילקאָמען ! — האָט דער אַלטער הונצע אױפגענומען די געסט בײ די טירן פון גרױסן זאַל, צוזאַמען מיט זײן אַלטער פרױ, װאָס האָט זיך געבױגן אונטער דער מאַסע פון גאָלד, בריליאַנטן.

— גראַטולירע, הער באַראָן פיל גליק, באַראָנעסע ! — האָבן די געסט געענטפערט פול מיט זיסקײט און האָניק אױף די פאַרצױגענע ליפּן. אַלע הונצעס זין, טעכטער, און אַפילו די אײדעמס, די באַראָנען, זענען געװען אױסגעשטעלט און האָבן אױפגענומען די געסט. הונצעס זין האָבן זײערע שװאָגערס געדעקט אַלע חובות, אַבי נאָר זײ זאָלן װעלן אַראָפּקומען פון זײערע װײטע ערטער און באַשײנען מיט זײער כבוד די שמחה. עס איז געװען בעסער צו האָבן עטלעכע פריערדיקע באַראָנען אין דער משפּחה צו די איצטיקע פריש-באַַדלטע. די אײדעמס האָבן מיט זײער אַלטן יחוס געדארפט פאַרדעקן אַלע אומגעלומפּערטקײטן און פּראָסטאַקישע סיורפּריזן, װאָס די אַלטע, נישט-געשיקטע עלטערן, די נײע באַראָנען, װעלן מיט זײער אױפפירונג אַרײנברענגען. די געסט האָבן גאָרנישט אױפגעהערט צו קומען. דער עלטסטער קאַמערדינער האָט זײער פײערלעך געמאָלדן יעדן גאַסט מיט אַלע טיטולן, װאָס װער נאָר עס האָט געהאַיז. צום לעצט איז געמאָלדן געץ װאָרן דער גובערנאַטאָר אַלײן.

דער אָרקעסטער האָט גלײך אױפגעשפּילט דעם רוסישן הימן, אַז גאָט זאָל שיצן דעם צאַר, די מיליטער-לײט האָבן סאַלוטירט מיט אַ מאָפּסישער אָנגענלאָזנקײט. די הערן און דאַמען זענען געשטאַנען שטײף. אַז דער אָרקעסטער האָט פאַרענדיקט, האָט דער גובערנאַטאָר אױסגערופן דרײ מאָל היראַ פאַר זײן מאַיעסטעט דעם צאַר און פון אַ פּאַפּיר אַרױס פאָרגעלײענט די מעלדינג פין דער קײזערלענער קאַנצעלאַריע װעגן דעם טיטול באַראָן, װאָס װערט געגעבן דעם אונטערטאַן הײנץ הונצע פאַר זײנע גרױסע פאַרדינסטן פאַרן אַנטװיקלען די טעקסטיל-אינדוסטריע צום װױלזײן פון פאָטערלאַנד. אַלע האָבן אַפּלאָדירט. הײנץ הינצע, װעלכער האָט גאַנץ גוט געײאיסט, יײפל דער גובערנאַטאָר האָט פאַר דעם טיטול גענומען אין מזומנים, איז פונדעסטװעגן זײער גערירט געװאָרן, הערנדיק װעגן זײנע

די ברידער אַשכנזי

223

אײגענע פאַרדינסטן פאַרן פאָטערלאַנד, װאָס זענען אַזש אין קײזערלעכן הױף אָפּגעשאַצט געװאָרן. ער האָט זיך פונאַנדערגעװײנט און פון גרױס צעטומלעניש זיך אױסגעװישט די אױגן מיט די פינגער, װי אין די אַלטע גוטע צײטן.

אַלע מיטאַמאָל האָבן עס גלײך אױפגעכאַפּט און גלײך זיך איבערגעװוּנקען זײער דיסקרעט אײנער צום צװײטן.

— הוראַ ! בראַװאָ ! — האָט דער עולם געיובלט.

דערױף האָט דער באַראָן הונצע געדאַרפט ענטפערן. גענוג לאַנג האָט מען מיט אים אײנגעחזרט, ער זאָל נישט אַרײנמישן די זאַקסישע פאַלקסװערטער אין זײן רעדן, ער זאָל זיך אױסלערנען אױסנװײניק די רעדע, װאָס מען האָט אים אָנגעשריבן ; אַ רעדע, פול מיט הױכע, אומפאַרשטענדלעכע פראַזן װעגן בירגערלעכער פליכט, װעגן טרײקײט צו גאָט און צום קײסער, װעגן פאַרנונפט און גוטס פאַר דער געזעלשאַפט, אַלע באַצירט מיט זײער פּאָעטישע אױסדרוקן, לירישע אױסגוסן און געטלעכע פּסוקים. גענוג נעכט איז דער אַלטער נישט געשלאָפן, ביז ער האָט דאָס אַלץ געקאָנט אַרײננעמען אין זײן אַלטן קאָפּ מיטן גלײך געשױרענעם האַרטן בערשטעלע האָר. אָבער װי נאָר ער האָט אָנגעהױבן רעדן, האָט ער זיך פאַרפּלאָנטערט און נישט געקאָנט אַרױסקריכן. ער האָט זיך געװאָלט ראַטעװען און זאָגן עפּעס אַלײן פון קאָפּ אַרױס, אָבער דאָ איז ער אַרײנגעפאַלן אין זײן פּראָסטאַקישן טאָן און אַפילו גענומען אַרײנװאַרפן די זאקסישע פאַלקס-װערטלעך. פון גרױס מורא נישט אַרױסצולאַכן, האָבן זיך אַלע פאַרזאַמלטע שױן צופיל אָנגעבלאָזן, װי די גומענע ליאַלקעס.

— פאַרן געזונט פון זײן עקסעלענץ, דעם גובערנאַטאָר, און פאַרן געזונט זונט פון אַלע האָכװאָלגעבאָרענע געסט ! — האָט דער באַראָן פאָן הײדעלהײדעלאָו, הונצעס אײדעם, אױסגערופן הױך, הױבנדיק זײן בעכער, כדי צי ראַטעװען די לאַגע, — האָך !

— האָך ! האָך ! — האָבן אַלע געהױבן די בעכערס, װאָס מען האָט זײ גלײך צוגעטראָגן. איצט האָבן אַלע געקאָנט אױסלאַכן זיך צו דער זאַט פון הונצעס ערשטע נישט-באַראָנישע מאַניערן.

— בײ דעם ביר מיט זײנע אַלטע אַמאָליקע מײסטערס גײט עס אים בעסער... — האָבן מענער געלאַכט.

— איך װאָלט נישט געװאָלט קײן לעק טאָן אין די טעכטערס הערצער איצט, — האָבן װײבער געזאָגט מיט פאַרגעניגן, — מען װאָלט זיך געקאָנט אָפּסמען פון גיפט...

— אַ גױאישער קאָפּ, — האָבן די ייִדישע באַנקירן געחוזקט.

— עס שמעקט מיט שװאַביש קרױט, — האָבן די פּױלישע שלאַכטשיצעס געקרימט מיט די נעזער פון אונטער די פאַרדרײטע װאָנצעס, קװיקנדיק זיך מיט די טײערע אונגאַרישע װײנען, — לאָדזשער מאַנופאַקטור-באַראָנען...

די לאַקײען זײנען אַרומגעגאַנגען מיט זילבערנע טאַצן אָנגעשטעלט מיט

די ברידער אַשכנזי

ליקערן, קאָניאַקס און װײנען פון די טײערסטע מאַרקעס און קעלערס. די טישן האָבן זיך געבראָכן פון די שענסטע און קאָסטבאַרסטע שפּײזן. זילבערנע פעסלעך אַסטראַכאַנער קאַװיאַר, טעלער מיט אַלערלײ פישן, מושלען און אױסטערן, קאַלטע פלײש פון הײמישע און עקזאָטישע עופות און חיות, טױבן, פאַזאַנען, קאַפּהענער, הירשן, װילדער חזיר, קוראָפּאַטװעס, װילדזן ענטלעך, בערן-װוּרשטן, באַפוצט מיט פרישע ספּעקטן-גריװנװאַרג ; קױשן מיט אַלערלײ פרוכטן, פרישע קאַרשן, װײנטרױבן מאָרעלן, אַנאַנאַסן, געבראַכט פון די װאַרעמע לענדער אין קאַלטן רוסלאַנד, אַלץ באַפּוצט און באַצירט מיט בלומען און װײסן בעז, געבראַכט פון דער ריװיערע — דאָס אַלץ איז געשטאַנען אָנגעשטעלט אױף די טישן און געבעטן זיך צו פאַרצערן.

אָפּערע-זינגער, טענצערינס, קאָלאָראַטור-זינגערינס, פידלער װירטואָזן, האָבן אַרױסגעבראַכט אַלע זײערע טאַלאַנטן, כדי צו פאַרזיסן די פאַרזאַמלטע געסט די צײט און צו העלפן זײ פאַרדײען די פיל שפּײזן. די שענסטע אַריעס פון די בעסטע קאָמפּאָזיטאָרן האָבן אָפּגעקלונגען אין די הױכע געװעלבטע זאַלן. נאָר זעלטן אַז אימעצער פון די געסט האָט זײ געהערט, מען איז געװען פאַרנומען מיט עסן, טרינקען, באַרעדן זיך, שפּאַסן, לאַכן, מקנא זײן. װײבער האָבן מיט קנאה געקוקט זיך אײנע אױף דער צװײטער אױף די בריליאַנטן, אױף די טײערע קלײדער, אױף די שײנע דעקאָלטן. די ייִדישע באַנקירן האָבן באַמיט זיך אױסצונעמען מיט זײערע ייִדישע װיצן, װאָס זײ האָבן דערצײלט פאַר די גױים, אַרױסרופנדיק געלעכטער און בײפאַל. די רוסישע מיליטער-לײט האָבן זיך איבערגעגעבן פּאָרנאָגראַפישע װיצן און קאַזאַרמעאינטריגעס. די דײטשע פאַבריקאַנטן האָבן זיך באַלעקט פון די היפּשע װײבערישע דעקאָלטן און פלײשיקע לענדן. די פּױלישע שלאַכטשיצעס האָבן געשאָטן שטעכװערטלעך קעגן די רוסן, דײטשן און ייִדן, װאָם האָבן פאַרכאַפּט דאָס לאַנד.

די שטימונג איז דאָ געװען אַ רוסיש-דײטשע. מען האָט זעלטן אַ פּױליש װאָרט געהערט. מען האָט גאָר דאָ נישט געקאָנט אױסקומען מיט פּױליש. קײן דײטש האָבן די שליאַכטשיצעס נישט געקענט און זײ האָבן געמאַטערט זיך מיט דעם ביסל גרײזיקן פראנצױזיש, װאָס זײ האָבן נאָך פון די יונגע יאָרן געדענקט. דאָס האָט זײ בײז געמאַכט און. זײ האָבן נישט אױפגעהערט מורמלען צו זיך :

— פּראָסטאַקישע גרױסקײט, אָנגעשטעלט װי אין אַ שענק.

— פאָרזיכטיק, װעסט נאָך געפינען אַ שװאַביש קישקעלע מיט קרױט.

— און אַ שטיקל ייִדישן הערינג מיט קנאָבל...

— שױן באַלד קײן אָרט נישט זײן פאַר קײן שליאַכטשיץ אין לאַנד, בלױז קאַצאַפּעס, שװאַבעס און כאַלאַטניקעס...

מען האָט געטרונקען צו זיך קעגנזײטיק. רוסישע טשינאָװניקעס האָבן געקלאַפּט אין די גלעזער צו פּױלישע פּריצים, װעמעס קרובים זענען נאָך געזעסן אין סיביר פאַר דעם אױפשטאַנד מיט אַ צײט צוריק. פּױלישע פּריצים

די ברידער אַשכנזי

225

האָבן געדריקט די הענט פון ייִדישע באַנקירן, צו װעמעס טובה און קרעדיטן זײ האָבן געדאַרפט אָנקומען. דײטשע פאַבריקאַנטן האָבן געקלאַפּט זיך אין די פּלײצעס גוטברודעריש. אָבער װי נאָר מען האָט זיך צעשײדט, האָט מען זיך באַרעדט, באַזידלט.

— פּױלישע קבצנים, בעל-גאוהס, — האָבן ייִדישע באַנקירן געברומט. — בלאָזן זיך װי די אינדיקעס...

— שװײנישע שװאַבן, צעלײגט זיך װי די באַלעבאַטים דאָ, — האָבן פּאָליאַקן געשיפּעט.

— ייִדישע טאַנדעטניקעס, — האָבן די דײטשן געכעסט זיך, — די גאַנצע װעבערײ פאַרכאַפּן זײ.

— דאַמאָטשקי כאָראָשענקיע", — האָבן די רוסישע אָפיצירן געמורמלט, — נאָר די מענער דאַרף מען שיקן צום טײװל. בלױז פרעמדע, װי מען װאָלט גאָרנישט אין אײגענעם רוסלאַנד געװען...

שנאה האָט געהערשט אין די רײכע באַלױכטענע זאַלן. די הונצעס האָבן געעפנט אַלע טירן, געװיזן פאַר די געסט די זאַלן, די שלאָפצימערן, אין סטיל פון לואי דעם פופצנטן ; די ביבליאָטעק-זאַלן מיט די געגילדעטע ביכער ; די יעגערשטובן מיט די פיל הערשן-הערנער און אַלערלײ װאָפן ; די רױכער-זאַלן מיט די שװערע לעדערנע פאָטעלן ; די בילדער-גאַלעריעס מיט די ריזיקע דײטשע קאָמפּאָזיציעס אין גילדענע ראַמען און מיט צװײ פּאָרטרעטן פון די באַלעבאַטים פון הױז, זײער ענלעכע, זײער פײערלעכע און זײער צוגעפּוצטע, װי די בילדער פון די קעניגן.

— פּראַכטפול, — האָט מען געלױבט הױך, — טאַנדעט, — האָט מען אײנגערױמט זיך שטיל קעגנזײטיק.

— װוּנדערבאַרע עקזעמפּליאַרן, — האָט מען געלױבט אױפן קול די חיות אין די יעגער-שטובן — געקױפט גרײט, — האָט מען אײנגערױמט זיך סודות.

מען האָט באַװוּנדערט די ביכער און געפרעגט זיך אױפן אױער, צי דער אַלטער הונצע לײענט זײ נישט מיטן קאָפּ אַראָפּ. מען האָט זיך אַנטציקט מיט די מאַרמאָרן, יאַפּאַנישע קרוגן, און געװיצלט זיך, אַז די אַלטע הונצעכע װעט זײ באַנוצן אױף אײנזײערן ביר.

װײבער זענען דערגאַנגען די יאָרן זײערע מאַנען, װאָס אױך זײ האָבן נישט געטאָן עפּעס צו קריגן אַ טיטול און באַשײנען די פאַמיליעס. מוטערס האָבן געקוקט מיט קנאהדיקע אױגן אױף הונצעס זין, צו װעלכע עס װעט גאָרנישט זײן איצט צוצוטרעטן. עלטערע װײבער האָבן געפרעסן די יונגע פאַר זײער שײנקײט און באַרעדט זײ פאַר זײער אױסגעלאַסנקײט. מיאוסע האָבן מקנא געװען די שײנע, װײניקער רײכע האָבן זיך געגעסן די גאַל צוליב די רײכע מיט זײערע בריליאַנטן.

אָבער אױסערלעך איז מען געװען צװישן זיך פרײנטלעך, גוט, אױפ-

226

די בדידער אַשכנזי

מערקזאַס, אײדל. מען האָט געשנורעװעט פּיסקלעך, געטריפט מיט האָניק, געשאָטן קעגנזײטיק קאָמפּלימענטן. און די מוזיק האָט נישט אױפגעהערט שפּילן, די אָפּערע-זינגער — זינגען, די טענצערינס — טאַנצן, די ברײ' ליאַנטן — בליצן, די װײנען — פינקלען.

— פּראָזיט, באַראָן, האָך, באַראָנעסין !

— פּראָזיט, מײנע ליבע טײערע געסט !

אין מיט-נאַכט האָט דער אָרקעסטער גענומען אױפשפּילן טאַנץ-מוזיק, װאַלצן, פּאָלאָנעזן און קאַדרילן. יונע פרױען און מענער האָבן זיך געטוליעט אײנער צום צװײטן, גערױמט זיך ליבע-װערטער אין די אױערן, צוגעדריקט זיך, געקושט זיך בגנבה און געגליטשט זיך איבער די גלאַנצנדיקע דילן. די עלטערע מענער זענען אַװעק צו די קאָרטן-טישלעך, װוּ מען האָט געשטעלט פאַרמעגנס אין קאָן.

דער אַלטער הונצע און זײן װײב האָבן נישט געקאָנט אױסזיצן אַזױשפּעט שפּעט און זײ זענען אַרײנגעפירט געװאָרן באַצײטנס פון זײערע טעכטער אין דעם נײ-אײנגעאָרדנטן שלאָף-צימער. פון דערװײטנס האָט זיך דערטראָגן די מוזיק צו זײ, אָבער זײ זענען נישט געװען פרײלעך אין די גרױסע געשניצטע בעטן מיט די בלױע זײדענע באַלדאַכינען. די גאַנצע געזעלשאַפט איז זײ געװען שװער, שװער פאַר זײער עלטער, שטאַנר און באַגריפן. זײ האָבן זיך זײער פרעמד געפילט אין דער נײער באַראָנישער הױט. זײ האָבן זיך אין אַלץ פאַרטשעפּעט, אַרױסגעכאַפּט זיך מיט נישט-פּאָסנדיקע רײד. די טעכטער האָבן זײ כסדר אַװעקגעפירט אין די װינקעלעך און געמוסרט.

— אום גאָטעס װילן, שװײגט דאָך ! — האָבן זײ זײ געשטראָפט.

זײ האָבן זיך דערמאָנט אין די אַמאָליקע יאָרן און געבענקט נאָך זײ.

— הײנצל, שלאָפסט ? — האָט די אַלטע געפרעגט דעם מאַן אירן.

— נײן, און דו, מאַטילדאַ ?

— אױך נישט, — האָט די אַלטע געענטפערט.

און אין דרױסן, אַרום פּאַלאַץ, פון יענער זײט שטײנערנעם פּאַרקאַן, האָבן זיך געריסן טױזנטער מענטשן און געװאָלט כאַפּן אַ בליק אין באַלױכטענעם פּאַלאַץ אַרײן, נאָר דער שטײנערנער צױם האָט אַלץ פאַרשטעלט.

מען האָט בלױז געזען די באַלױכטענע גרױסע פענצטער, די געדעמפּטע פײערן, װאָס האָבן זיך דורכגעשלאָגן דורך די שװערע פּאָרטיערן.

די קוטשערס האָבן געקנאַקט מיט די בײטשן אין דער נאַכט אַרײן.

קאַפּיטל פינף און צװאַנציק

װי אַ שװערע משא, אַ לאַסטנדיקע און דריקנדיקע, האָט זיך געלײגט דער באַראָנען-טיטול אױף דעם אַלטן הונצע.

די ברידער אַשכגזי

227

ערשטנס האָט ער אַרײנגעטריבן, דער טיטול, אין ריזיקע קאָסטן, אַ סך מער אַרײנגעכאַפּט, װי עס איז פריער דורך די זין זײנע געװאָרן אױסגערעכנט, פילפאַך מער. דער גובערנאַטאָר האָט אַ װעלט מיט געלט אײנגעשלונגען. נישט קײן קלענערע געלטער האָט אײנגעשלונגען דאָס איבערבױען דעם פאַלאַץ, דאָס נײע מעבל, זאַכן און דער באַל, װאָס זענען צום טיטול צוגעקומען. הונצע האָט די זין זײנע געדעקט די הוצאות. אָבער שמחה מאיר האָט זיך נישט געאײלט אָפּצונעמען דעם חוב. ער האָט אים בעסער געװאָלט האָבן בײ די הונצעס. די יונגע באַראָנען האָבן זיך נישט שטאַרק געשפּארט דעם חוב אָפּצוגעבן. מער װי אַלעמאָל האָבן זײ איצט, אין דער נײער באַראָנישער הױט, געדאַרפט אַ סך געלט. אױפן באַל אַלײן האָבן זײ אין קאָרטן פאַרשפּילט גרױסע סומען. דער דיקער הױפּט-דירעקטאָר אַלברעכט, װאָס שטולן ברעכן זיך אונטער זײן משא, האָט מיט אַ סך אַנטשולדיקונגען, שײנע װערטער און זיסע רײד דערמאָנט דעם אַלטן הונצע, דאָס דער באַלאַנס װערט באַשװערט.

— טוט מיר זײער לײד, הער באַראָן, — האָט ער זיך פאַרענטפערט, — אָבער עס איז מײן פליכט אױפמערקזאַם צו מאַכן, אַז אין דער קאַסע זענען דאָ לעכער, היפּשע לעכער, און געצקע װיל מיט זײנע הכנסות נישט װאַרטן. קײן אײן פעניג װיל ער נישט לאָזן שטעקן פון זײן זײט.

— דער שװײן-הונט געצקע ! — האָט הונצע געברומט בײז, — דיזער לאַוז-בוב !

געצקע איז איצט װידער געװען קריגעריש געשטימט קעגן הונעען, פּונקט װי פריער, אײדער זײ זענען נאָך געװען שותפים. דער באַראָןטיטול, װאָס הונצע האָט איצט געהאַט, האָט געצקען קײן מנוחה נישט געגעבן, געשטערט אים די רו אין די נעכט. פאַר דער גאַנצער צײט פון דעם שותפות האָט ער אַ שטילע שנאה געטראָגן צו זײן פאַרטנער. װאָרעם כאָטש געצקע איז געװען אַ גלײכער שותף צו דער פאַבריק, גלײך געלט, אַרבעט, און אפשר נאָך מער פון הונצען אַרײנגעלײגט, איז די פאַבריק אַלץ געגאַנגען אױף הונצעס נאָמען. אױף די שילדן, אױף די בריװ, אױף אַלע פאַפּירן איז געװען דײטלעך אָנגעשריבן „הונצע עט געצקע", אָבער צװישן מענטשן, אין גאַס, האָט מען אַלץ געזאָגט „הונצעס פאַבריק", גאָרנישט צוגעבנדיק געצקעס נאָמען. אױך די דירעקטאָרן פון דער פאַבריק, די מענטשן. אַלע האָבן זײ אַרױסגעװיזן מער כבוד צו הונצען װי צו געצקען. עפּעס האָט זיך דער נאָמען געצקע נישט אַרײנגעקלעפּט אַהער, נישט אָנגענומען זיך. דאָס האָט געצקען אַ סך קרענקונג פאַרשאַפט.

טאָמער איז דאָס נאָך געװען װײניק, איז נאָך צוגעקומען איצט דער עסק מיטן טיטול באַראָן, װאָס הונצע האָט געקריגן. אמת, אַז געצקע אַלײן האָט דעם טיטול נישט אָנגענומען. פאַר אים האָט ער נישט עקזיסטירט אינגאַנצן. נישט נאָר איז ער נישט אױף דעם באַל צו די הונצעס געקומען, נאָר ער האָט קײן אײן-אײנציק מאָל נישט אױסגערעדט דעם טיטול אױף זײנע

228

די ברידער אַשכנזי

ליפּן. ער האָט אים נישט באַנוצט, נישט װען ער האָט גערעדט צום אַלטן הונצע, נישט װען ער האָט זיך געטראָפן מיט די זין זײנע. װי שטענדיק האָט ער דעם אַלטן הונצע גערופן „הער הײנץ", און די זין זײנע — „יונגע". ער האָט עס אױך נישט געקאָנט הערן פון די דירעקטאָרן און אינזשיניערן, יוען זײ האָבן אָנגערופן דעם שותף זײנעם מיטן טיטול.

— אַך, הונצע, — האָט ער פאַרריכט יעדעס מאָל, װען זײ האָבן געזאָגט „דער הער באַראָן".

װיפל ער האָט פון דער פריסטער צײט אָן נישט באַמיט זיך נאָכצויאָגן דעם הונצע, איז ער אַלץ געבליבן הינטערשטעליק. ער האָט, אמת, אים באַזיגט, געצװוּנגען דעם אַלטן אַמאָליקן מײסטער זײנעם אַרײנצוגײן מיט אים אין שותפות, מיט אים, געצקען, װאָס קײן אַנדער נאָמען װי „לאוז-בוב" האָט ער פאַר אים נישט געהאַט. דאָס איז געװען אַ גרױסער זיג. אָבער פאַר לײט, אין דער װעלט, איז פאָרט הונצע פאַרבליבן דער גרױסער פאַבריקאַנט, דער קעניג פון לאָדזש, און װעגן געצקען האָט מען װײניק געװוּסט, נאָר צװישן געצײלטע מענטשן. ער האָט אַלץ געטאָן זײן אַמאָליקן מײסטער נאָכצומאַכן. ער האָט זיך אױסגעבױט פּונקט אַזאַ פּאַלאַץ װי הונצע, געקױפט זיך די זעלבע קאַרעטן, די זעלבע פערד, אַרײנגעשטעלט די זעלבע מעבל, נאָכגעמאַלפּעװעט אים אין אַלץ, אין קלײדן זיך, אין רױכערן די פּיפּקע, אין רעדן מיט שטאַרקע װערטער, נאָר עס האָט נישט געהאָלפן. איצט האָט זיך הונצע געגעבן אַ שטאַרקן רוק אַרױס פאָרױס, לאָזנדיק אים, געצקען, הינטערשטעליק אױף גאָר אַ היפּשן מהלך. און געצקע האָט געשױמט פאַר כעס, נישט הנאה געהאַט פון זײן עסן, נישט קײן טעם געפילט פון זײן שלאָף.

ער האָט שטאַרק געזוכט אַ געלעגנהײט װי אַרומעט צו כאַפן דעם הונצע אױף דער װענדקע, אַרײנשטעכן אים אַ שפּיזל, נקמה נעמען אין אים. איצט איז אים די געלעגנהײט אונטערגעקומען. אין דער קאַסע זענען געװען לעכער. נאַטירלעך, האָט מען זײ געקאָנט פאַרשטאָפּן. װען ער, געצקע, װיל נאָר. געצקע האָט זײער לײכט געקאָנט װאַרטן מיט זײנע דיװידענדן. דאָס געלט האָט אים נישט געקװעטשט. אַנשטאָט אין די בענק, האָט ער עס לײכט געקאָנט לאָזן שטעקן אין דער פאַבריק און דערמיט הונצען אַ טובה טאָן. אָבער ער האָט עס נישט געװאָלט. װיפל דער דיקער דירעקטאָר אַלברעכט האָט אים נישט אײנגערעדט, גענומען אים פאַר די לאַצן, פאַר דער טאַליע, געקלאַפּט אים חבריש אין די קני, האָט געצקע נישט נאָכגעגעבן.

— זאָל ער זיך װערן אַ באַראָן אױף זײן שבון, נישט אױף מײנעם, — האָט ער געזאָגט מיט עקשנותדיקער הנאה.

מעגלעך, אַז װען הונצע אַלײן בעט אים, װאָלט ער נישט אָפּגעזאָגט. דאָס װאָלט בײ אים װערט געװען די סומע. אָבער הונצע האָט מיט דעם „לאוז-בוב", מיט דעם שװײן-הונט נישט געװאָלט רעדן. נישט דערלעבן װעט עס דער געװעזענער געזעלן-יונג זײנער, אַז ער, הונצע, זאָל אים

די ברידער אַשכנזי

229

בעטן טובות. בעסער קראַפּירן ! און דער דיקער דירעקטאָר אַלברעכט, װאָס שטולן ברעכן זיך אונטער זײן משא, האָט אַזש געשװיצט אױפן גאַנצן דיקן קערפּער זײנעם פאַר עגמת-נפש. ער האָט געמוזט די לעכער אין דער קאַסע אױסגלײכן. אמת, הונצע װאָלט געקריגן קרעדיט װיפל נאָר ער װאָלט געװאָלט. הונצעס אַ װעקסל איז קוראַנט װי אַ באַנקנאָט. אָבער הונצע װיל נישט אַרױסלאָזן קײן װעקסלען. זײן פּרינציפּ איז נישט אונטערשרײבן עפּעס. לאָדזש װיצלט זיך, אַז דאָס איז דערפאַר, װײל ער קאָן זיך נישט אונטערשרײבן װי געהעריק. אָבער אַזױ איז עס נישט. דאָס איז בלױז בײ אים אַ פּרינציפּ. אַ קעניג שרײבט נישט קײן װעקסלען, — װײסט הונצע, — און ער איז קעניג, דער מאַנופאַקטור-קעניג פון פּױלן.

אױסער דעם אַלעמען האָט ער נישט געהאַט קײן מנוחה אין שטוב זינט ער איז געװאָרן באַראָן. די זין מיט די טעכטער האַלטן אים אין אײן לערנען דרך-ארץ, מאַניערן. אַלעמאָל אָרדענען זײ אײן אין פּאַלאַץ בעלער פאַר אַריסטאָקראַטן, אױף װעלכע די אַלטע, הונצע, װי דאָס װײב זײנס, פילן זיך זײער פרעמד, איבערגעשראָקן און פאָרזיכטיק, זײ זאָלן זיך מיט עפּעס נישט אַרױסכאַפּן. די אײנגעלאַדענע אַריסטאָקראַטן לאַדן אײן צו זיך אין די הױפן, אױף יאַגד, אױף בעלער. פאַר הונצען איז דאָס אַן אָפּקומעניש. ער װײסט גאָרנישט צו זאָגן װעגן די זאַכן, װעגן האָזן, פערד, הינט, יחוס, קאָרטן און װײנען. דאָס גרעסטע פאַרגעניגן בײ אים איז אַרומצוקריכן אין פאַבריק, רעדן מיט סוחרים, װיצלען זיך מיט די מײסטערס, רעדן גראָבקײטן צו די אינזשיגיערן און כעמיקער. װי פריער, טוט ער אָן באַלד אינדערפרי דעם לױזן אָנצוג מיט די ברײטע טאָרביקע הױזן, כדי אַרומצוקריכן אין דער פאַבריק, אָבער די זין מיט די טעכטער לאָזן אים נישט, דערגײען אים די יאָרן.

— פאַרגעס נישט, פאָטער, אַז דו ביסט אַ באַראָן, — זאָגן זײ אים, — דו דאַרפסט זיך נישט אַרײנלאָזן מיט דעם פּעבל.

זײ לאָזן אים נישט אױסרעדן קײן װאָרט מיט קײן מענטש, לאָזן אים נישט גײן צופוס, װי ער האָט ליב, נאָר פאָרן אין דער קאַרעטע מיטן הערב. אױך די מענטשן אַרום, די נאָענטסטע, האָבן אים גענומען װײכן, זינט ער איז געװאָרן באַראָן. זײ רעדן צו אים נישט אַזױ פרײ װי פריער, נאָר אָנגעבלאָזן און פרעמד, טיטולירנדיק אים כסדר „הער באַראָן".

ערגער פון דעם אַלעם איז, װאָס מען האָט אים גענומען אַרײנציען אין פאַרשידענע איקסטיטוציעס, מאַכן אים אומעטום פאַר ערן-פאָרזיצער און מען פאָדערט בײ אים געלט אױף שפּיטעלער און קירכן. הונצע האָט פײנט צו געבן. ער גלױבט, אַז זײן פאַרמעגן האָט ער געמאַכט מיט זײנע אײגענע הענט, מיטן אײגענעם שכל. ער האַלט אַלע איבעריקע מענטשן, װאָס זענען נישט אױסגעװאקסן אַזױ גרױס װי ער, פאַר נאַריש, שלים-מזלדיק און פױל. איבערהױפּט האָט ער פײנט אָרעמע מענטשן. אַלע, איז ער איבערצײגט, זענען זײ שיכורים און פױלע. זײ װאָלטן נאָר װעלן בײם צװײטן פאַר-

230

די ברידער אַשכנזי

כאַפּן, בעטלען. אין אים פאַרדריסט זײער, װען מען קומט צו אים בעטן פאַר די אַלע שלעפֿערס, פאַר זײערע שפּיטאָלן, קירכן און אַנדערע זאַכן.

— איך צאָל שטײערן, אַ סך שטײערן דער מלוכה, — ענטפערט ער בײז, — און זאָל די מלוכה זיך זאָרגן פאַר זײ. איך גיב נישט דערױף.

פריער פלעגט ער טאַקע נישט געבן. אָבער זינט ער איז געװאָרן אַ באַראָן, האָט מען אָנגעהױבן קומען צו אים, שיקן בריװ. אינסטיטוציעס באַערן אים מיט כיבודים ; מוטערס בעטן בײ אים שטיצע פאַר זײערע קינדער, װאָס זײ װילן אױסבילדן ; אלמנות בעטן הילף ; אַלטע בעטן שטיצע. ער װיל אָפּזאָגן, אָבער די קינדער לאָזן אים נישט.

געדענק, פאָטער, אַז דו ביסט באַראָן הונצע ! — דערמאָנען זײ אים. — מוזט זיך פירן װי אַלע אַדל-לײט.

אָבער דאָס ערגסטע פון אַלעם איז געװען דאָס, װאָס די אַלע זאַכן האָבן זיך געלײגט שװער אױף דער פאַבריק, געלאַסטעט זײער. און הונצע איז אומגעגאַנגען אַ פאַרזאָרגטער, אַ נידערגעשלאָגענער. ער האָט גאָר קײן רו נישט געהאַט אין דעם נײעם הערביקן פּאַלאַץ זײנעם.

עטלעכע נעכט צײט זענען הונצע און דער דירעקטאָר אַלברעכט נישט געשלאָפן און אַלץ געטראַכט, װי אַזױ אױסצוגלײכן די לעכער, װאָס דער באַראָן-טיטול האָט אָנגעמאַכט אין דער פאַבריק. מען האָט די לעכער געמוזט אומבאַדינגט אױסגלײכן, װײל לעכער זענען געפערלעך. לעכער, װען מען פאַרשטאָפּט זײ נישט גלײך, האָבן אַ טבע זיך צו פאַרשפּרײטן, צו פאַרטיפן, ביז זײ דערגרײכן מיטאַמאָל צו אַזאַ טיף, אַז זײ װערן אַן אָפּגרונט. נאָך אַלע טראַכטונגען און זוכענישן, איז אַלברעכט געקומען צו דער איבערצײגונג, אַז קײן אַנדער װעג איז נישטאָ װי צו אױסגלײכן די לעכער מיט אײגענע מיטלען, מיט אָפּשפּאָרונגען אין דער פאַבריק אַלײן. די פאַבריק, נישט קײן אַנדערע, דאַרף העלפן. דאָס געזינטסטע פאַר אַ קערפּער איז, װען ער דאַרף נישט אָנקומען צו מיטלען, נאָר װען ער העלפט זיך אַלײן. דאָס איז נישט נאָר בײ אַ מענטש, האָט אַלברעכט דער דירעקטאָר געװוּסט, נאָר אױך אין אַן אונטערנעמונג.

— שטימט, אַלברעכטכען, — האָט אים הונצע צוגעגעבן, — האַס גאַלד אים מונדע...

אַז אַלברעכט האָט שױן געהאַט הונצעס הסכמה אױך, האָט ער אָנגעהױבן טראַכטן װי אַזױ די אָפּשפּאָרונגען אין דער פאַבריק דורכצופירן, אַז זײ זאָלן דעקן די לעכער. פאַרערגערן די קװאַליטעט קאָן מען נישט. נישט לײכט איז אָנגעקומען הונצען צו קריגן אַזאַ באַרימטן נאָמען, צו דעראָבערן זיך דעם מאַרק, צו פּאָפּולאַריזירן זיך אַזױ, אַז יעדע באַלעבאָסטע, יעדע אָרעמע פרױ אַפילו זאָל װיסן, אַז סחורה מיט די צװײ נאַקעטע בערדיקע לײט מיט פײגנבלעטער אױף דער שאַנד און מיט שפּיזן אין די הענט איז די בעסטע, איז די ראַיעלסטע. עס האָט גענוג מי געקאָסט ביז מען האָט צו דעם דערגרײכט. הונצעס פאַבריק האָט שטענדיק געהאַלטן פון סאלידקײט, פון

די ברידער אַשכנזי

אױסבעסערן כסדר די סחורה. און עס האָט זיך געלױנט. די סאַלידקײט האָט זיך זײער גוט אָפּגעצאָלט. אַ סך מעדאַלן, זילבערנע, גאָלדענע און בראָנזענע, האָבן דערפאַר באַצירט די פאַבריק און די ברעגן פון די סחורות. אמת, אַז בײ דער פּאָפּולאַריטעט און גוטן שם װאָלט מען לײכט געקאָנט אַביסל צופושערן, עטװאָס פאַרערגערן און אײנשפּאָרן, אָבער דאָס איז אַ װעג אַ גליטשיקער, אַ געפערלעכער. עס פעלן נישט קײן שונאים, נישט-פאַרגינער, װאָס װעלן גלײך די זאַך צעפּױקן, צעטראָגן. נײן, הונצע דאַרף בלײבן סאָליד, װי געװען.

אמת, מען װאָלט געקאָנט פאַרקלענערן דעם בודזשעט פון הונצעס הױז. זײער לײכט קאָן מען אָפּשפּאָרן שײנע עטלעכע צענדליק טױזנט רובל א יאָר אין די הוצאות. אָבער דערפון איז נישט געװען לײכט צו רעדן, נישט פאַר דעם דירעקטאָר אַלברעכט, נישט פאַר דעם אַלטן הונצע. דאָס איז נישט געװען אין זײער האַנט. דאָס איז געװען געװענדט אָן די טעכטער, די זין, די אײדעמס די באַראָנען. דאָס האָבן זײ געדארפט נישט פאַרשפּילן אַזױפיל אין קאָרטן. נישט אָנמאַכן אַזעלכע גרױסע חובות, נישט װאַרפן מיט געלט אױף אַלערלײ נאַרישקײטן. הונצע האָט נישט אײנמאָל געשריגן, געקלאַפּט אין טיש מיט זײן האָריקער באַלמעלאָכעשער האַנט, אָבער עס האָט נישט געהאָלפן. קעגן דעם האָט קײנער נישט געקאָנט זײן קײן בריה. דאָס איז געװען װי אַ מכה, װאָס איז נישט אױסצוהײלן, נאָר צו טראָגן זי אױפן קערפּער.

די אײנציקע זענען געבליבן די אַרבעטער, אױף װעלכע מען האָט געקאָנט שפּאָרן. זײ זענען נישט קײן סחורה, װאָס אָפּשפּאָרונגען אױף זײ דערקענט מען. אמת, זײ נעמען נישט קײן סך, אָבער זײ זענען אַ סך, עטלעכע טױזנט, און די קאַסע איז אײנע. װען יעדער פון זײ װעט נאָר קריגן עטװאָס װײניקער, װעט עס אין סך-הכל אױסמאַכן אַ היפּשע סומע. אין פאַרלױף פון אײן אײנציק יאָר סך-הכל װעלן זיך די לעכער אױסגלײכן. עס אין געזונט פאַר דער פאַבריק, װען זי װעט נישט אָנקומען צו קײן זײטיקע מיטלען, װען זי װעט אַלײן קומען צו זיך. די, װאָס װעלן נישט װעלן, װעלן זיך קאָנען גײן. ס'פעלן נישט קײן בעלנים איצט צו גײן אין פאַבריק. יעדן טאָג שטײען פּױערים און פּױערטעס, װאָס קומען פון די דערפער אין שטאָט אַרײן זוכן אַרבעט. זײ זענען גרײט צו אַרבעטן פאַר גראָשנס, איבערהױפּט די דאָרפישע מײדלעך, װאָס די עלטערן קאָנען זײ נישט אױסהאַלטן אױף דער מאָגערער ערד. זײ זענען די בעסטע אין אַ פאַבריק. זײ אַרבעטן גאָרנישט ערגער פון די מאַנסבילן. די מאַשינען אַרבעטן אַלײן, זײ דאַרפן בלױז הענט, און הענט זענען אַמבעסטן די װײבערשע. זײ פאַרלאַנגען גראָשנס, די יונגע פּױערטעס, זענען אונטערטעניק, טרינקען נישט און טוען זײער אַרבעט פּינקטלעך.

אַלברעכט איז געקומען צום געדאנק, אַז גלײך צומאָרגנס װעט ער פאַראָרדענען די מײסטערס, זײ זאָלן זען װאָס מער אַרױסשטױסן די מענער און

די ברידער אַשכנזי

אױף זײער אָרט צונעמען פרױען, איבערהױפּט יונגע מײדלעך. װאָס ייִנגער אַלע בעסער.

נאָכדעם האָט אַלברעכט אױך געענדערט דעם ביז-איצטיקן לױן און אַראָפּגענומען פון אים גאַנצע פופצן פּראָצענט. דאָס האָט אױסגעמאַכט פאַרן יאָר פּונקט אַזױפיל, װיפיל עס האָבן באַטראָפן די לעכער אין הונצעס יערלעכע דיװידענדן, װאָס זענען געקומען צוליבן טיטול באַראָן, װאָס דער פּיעטראָקאָװער גובערנאַטאָר האָט אױסגעאַרבעט אין פּעטערבורג.

— שטימט, אַלברעכטכען, האָסט גאָלד אים מונדע, — האָט אים הונצע צוגעװאָרפן אַ קאָמפּלימענט צוזאַמען מיט אַ מתנה.

— צוליב דעם, װאָס מען האָט מיר געמאַכט איצט אַ נײע קאַרעטע מיט אַ הערב, — האָט הונצע געזאָגט, — װעל איך דיר, אַלברעכטכען, שענקען מײן פריערדיקע קאַרעטע מיט די פערד, געשפּאַן און קוטעזער. ביסטו צופרידן ?

— דאַנקע, הער באַראָן ! — האָט אַלברעכט געזאָגט, בױגנדיק אומגעשיקט זײן ריזיקן קערפּער, װאָס שטולן ברעכן זיך אונטער זײן משא.

גלײך צומאָרגנס האָבן זיך אָנגעהױבן די ענדערונגען אין הונצעס פאַבריק. מען האָט װאָס מער באַזײטיקט מענער און אַװעקגעשטעלט פּױערשע מײדלעך אין געבלימלטע טיכלעך אױף די קעפּ בײ די שטולן. מען האָט זײ געצאָלט אַ דריטל דערפון, װאָס די מענער האָבן געקראגן. בײ דער פאַבריק-קאַסע זענען געשטאַנען לאַנגע רײען פּױלישע דאָרפס-פּױערים, װאָס האָבן אַ צײט געאַרבעט אין דער פאַבריק, און געקנײטשט נערװעז די בלױע היטלען אין די הענט, װאַרטנדיק אױף דעם לעצטן חשבון פאַר דער װאָך.

— װוּהין גײן, יעזוס ? — האָבן זײ געברומט און געקנײטשט פעסטער די היטלען, װאָס זײ האָבן שױן באַצײטנס אַראָפּגענומען פון די בלאָנדע קעפּ, כאָטש עס איז נאָך װײט געװען צו דער קאַסע.

די פאַרבליבענע דײטשע אַרבעטער, װאָס האָבן געװױנט אין די קאַ - זאַרמעס אױף דער פאַבריק-ערד, האָבן געשאָלטן מיט שװערע קללות אין די סחורות אַרײן, װאָס זײ האָבן אױסגעװעבט.

— קרױץ-סאַקראַמענט פערפלוכט, טױפל, — האָבן זײ נישט אױפ זגעהערט געהערט דרײען די קללות צוזאַמען מיט די פעדעם, אומקוקנדיק זיך מיט אומרואיקע אױגן, צי די מײסטערס דערהערן נישט.

די מײסטערס האָט מען פון לױן נישט אַראָפּגענומען, אַזױ האָט אַלברעכט, דער דירעקטאָר, געראטן, און הונצע האָט זײן עצה אָנגענומען. זײ זענען דעריבער געטרײער געװען װי שטענדיק און נאָכגעשפּיאָנירט די אַרבטער אױף טריט און שריט. זײ האָבן געדאַרפט װאָס מער פּטור װערן פון די מענער און אַרײנציען װײבער אױף זײער אָרט. דאָס האָט זיך געלױנט סײ פאַר דעם דירעקטאָר, סײ פאַר זיך אַלײן, װײל די פּױערשע מײדלעך, װאָס האָבן קײן װאָרט דײטש נישט פאַרשטאַנען, האָבן קײנמאָל די העזה נישט געהאַט קעגנצושטעלן זיך די מײסטערס, װען זײ האָבן זײ אין

די ברידער אַשכנזי

אַ װינקל געפּאַקט און אױף די באַלנס סחורה אַװעקגעװאָרפן. זײ האָבן דעריבער כסדר אַרומגעשמעקט, געזוכט די פּרעטענזיעס, געטשעפּעט זיך צו די אַרבעטער, כדי פאַר דער מינדסטער קלײניקײט געבן אַ רעכענונג צו דער קאַסע און פאַרבאָטן מער קומען אין דער פאַבריק. זײ האָבן אַרומגעשמעקט װי די שפּיר-הינט. די אַרבעטער האָבן דעריבער זײער שטיל געשאָלטן אין די סחורות אַרײן הונצען מיט אַלע הײליקע צוזאַמען פאַר די פופֿצן פּראָצענט, װאָס מען האָט אַראָפּגענומען זײ פון לױן.

מער פון אַלע פאַבריק-מײסטערס האָבן געלעבט איצט אַ טאָג דער פאַבריק-דינער מעלכיאָר, דער צעװאקסענער פּאַרשױן מיט די רױט-האָריקע לאַפּעס, װאָס טראָגט אַ גרינעם יעגער-קאָסטיום און טאַפּט אַרום די אַרבעטער בײם אַרױסגײן פון דער פאַבריק, און זײן נאָענטסטער פרײנט יאָסטעל, דער הױפט-װעכטער פון פאַבריק-הױף, דער פאַרװאַלטער איבער אַלע שליסלען, טירן און טױערן.

בײדע האָבן זײ זיך פאַרנומען מיט װוּכערײ אין דער פאַבריק. זײ האָבן געליען די אַרבעטער קלײנע סומען, פון אַ האַלבן רובל ביז דרײ. צװישן די אַרבעטער זענען פיל געװען, װאָס האָבן אױסער דער שטוב אַרײנגעכאַפּט אַ גלאָז ביר אין שענק, פאַרשפּילט אין קאָרטן אַמאָל אַ װאָך לױן, אָדער געהײם בײ אַ פעלדשער זיך געהײלט פון אַ שלעכטער קראַנקהײט, פון װאָס זײערע װײבער האָבן נישט געטאָרט װיסן. דאָס איז געװען שװער אַראָפּצונעמען פון לױן, װאָס מען גיט מערסטנס אַװעק די װײבער אױף אַ גאַנצער װאָך, און מען האָט געמוזט אָנקומען צו זײטיקע הלואות. זײ האָבן געגעבן הלואות, די צװײ פאַבריק-װעכטער, אָבער בלױז אױף אײן װאָך, פון שבת ביז שבת, װען מען נעמט אָפּ דעם לױן, און גענומען האָבן זײ בלױז אײן צענערל פון אַ רובל פאַר דער װאָך. זײ האָבן געגעבן נײנציק קאָפּיקעס און אָפּגענומען אַ רובל.

זײ האָבן אַ סך געלט געהאַט, די צװײ װעכטער. מעלכיאָר, דער ריזיקער פּאַרשױן אין גרינעם יעגער-קאָסטיום, האָט געקריגן טרינק-געלט פון דירײכע רײכע אינטערעסאנטן, װאָס זענען געקומען אין הונצעס קאַבינעט און װעלכע ער האָט זײער דינסטפֿעליק באַדינט, שטײענדיק אױסגעצױגן פאַר יעדן מיט די רױט-האָריקע לאַפּעס איבער די נעט פון די געפּאַסטע גרינע יעגערהױזן. נאָך מער פלעגט ער קריגן פאַר צושטעלן דעם דירעקטאָר אַלברעכט אַלעמאָל נײע װעבערינס, װאָס זאָלן אױפראַמען אים די בחורישע װױנונג זײנע, װאָס ער האָט בײ דער פאַבריק. ער האָט ליב געהאַט, דער דיקער דירעקטאָר אַלברעכט, זײער פרישע און יונגע מײדלעך, װאָס זאָלן אים באַדינען. מעלכיאָר, װאָס האָט געהאַט גרױס דערפאָלג בײ די װײבער אין פאַבריק סײ צוליב זײן אַמט, סײ צוליב זײן גרינעם יעגער-קאָסטיום, סײ צוליב זײן צעװאקסענער מענערישקײט, האָט זײער אַ לײכטן צוטריט געהאַט צו די אַרבעטערינס. דערצו האָט ער נאָך זײער שײן געשפּילט אױף אַ קלאַרנעט בײ זיך אין שטוב. און ער האָט שטענדיק געהאַט שטײן אַ סך װײן פון דעם, װאָס איז געבליבן

די ברידער אַשכגזי

בײ הונעען אין די בעכערס נאָך די בעלער. די אַרבעטערינס זענען געלאָפן צו אים.

ער האָט זיך פאַרשטאַנען אױף אַ גוטן ביסן. ער האָט אױך געקענט דעם דירעקטאָרס געשמאַק און אים שױן אַלעמאָל אױסגעקליבן אַ נײע װעבערין פון דער פאַבריק, אַװעקגענומען זי פון דער שטול און געשיקט זי אױף אַ צײט צוצוראַמען די שטובן בײם הער דירעקטאָר. די מײדלעך פלעגן שטענדיק צוריקקומען אין פאַבריק אַרײן מיט בלױע צײכנס אױף די העלדזער און הענט, מיט אַ ביליק קלײדל און מיט אַ רובל אין קעשענע. דער דירעקטאָר האָט געװוּסט אָפּצוצאָלן מעלכיאָרן פאַר זײן גוטן צושטעלן אין פעטן געשמאַק, און אים לײטיש באַלױנט. מעלכיאָר האָט פון דעם געלט, װי פון זײנע טרינק-געלטער, אַ סך קאַפּיטאַל געמאַכט. זײ האָבן נישט געקאָנט איבעריק גוט רעכענען, די אַרבעטער, װאָס האָבן בײ אים גענומען עטלעכע גילדן אַ װאָך אַ הלואה. עס איז פאַר זײ שטענדיק װערט געװען צו באַצאָלן אַ רובל פאַר נײנציק קאָפּיקעס, װאָס זײ האָבן געקריגן פון מעלכיאָרן צו יעדער צײט, װען עס איז זײ נאָר נױטיק געװען. אַז דאָס מאַכט אױס קהאָפּע פינף הונדערט פראָצענט אַ יאָר, דאָס האָבן זײ נישט געקאנט אױסרעכענען, נישט זײ װאָלטן געגלױבט, װען מען זאָגט זײ דאָס. זײ האָבן גערעכנט גלײך, אױף דער װאָך.

אױף די זעלבע חשבונות האָט געגעבן דער אַלטער פאַבריק-װעכטער יאָסטעל, װאָס איז דער באַלעבאָס איבער אַלע שליסלען, טיר און טױערן פון דער פאַבריק. אױך ער האָט אין זײן אײזערנעם געשמידטן קאַסטן, אױף װעלכן עס איז געװען אױסגעקריצט מיט גאָטישע בוכשטאַבן, אַז „װער ס'שטײט אױף אינדערפרי צו דער אַרבעט, דעם שענקט גאָט זײן גנאָד" — געהאַט ליגן אַ מטמון מיט געלט. ער האָט גענומען געלט בײ יעדן, בײ די קאָמיסיאָנערן, װאָס ער האָט זײ אַרײנגעלאָזט אין פאַבריק-הױף, בײ דײ אָפּקױפער פון אָפּפאַל, װאָס זענען געקומען מיט גרױסע װעגן בײ די טױערן, בײ די פּױערים, װאָס זענען געקומען צונעמען דאָס מיסט פון די שטאַלן, בײ די באַלעגאָלעס, װאָס האָבן אַרײנגעפירט רױ-שטאָף, בײ װעמען עס האָט זיך נאָר געלאָזט, אַפילו בײ די פּױערים, װאָס זענען דאָס ערשטע מאָל אַװעק פון זײער אָרעמער ערד, כדי צו װערן פאַבריק-אַרבעטער.

פּונקט װי מעלכיאָר, האָט ער געגעבן געלט צו די אַרבעטער אױף אַ װאָך, פאַרװאָס ער האָט גענומען צען קאָפּיקעס פון רובל. אָבער גע-יהאַנדלט האַנדלט האָט ער בעסער מיט די אַרבעטערינס װי מיט די אַרבעטער. אױך די װײבער האָבן געמוזט אָנקומען צי לײען געלט. אַמאָל, װײל עס האָט אױסגעפעלט אין שטוב ברױט, אַמאָל, װײל דער מאַן האָט פאַרשיכורט אַ װאָך געהאַלט, אַמאָל, װײל מען האָט געדאַרפט באַצאָלן דער הײבאַם, זי זאָל קאַליע מאַכן אַ קינד, װאָס מען האָט געטראָגן פון אַ זינדיקער ליבע. פאַרשידנס האָט געטראָפן. דער װעכטער יאָסטעל האָט שטענדיק געגעבן, אָבער

די ברידער אַשכנזי

235

גערנער האָט ער געגעבן געלט צו װײבער װי צו מענער, איבערהױפּט צו מאַמעס פון קלײנע טעכטערלעך.

פּונקט װי מעלכיאָר, האָט ער אױך ליב געהאַט צו האָבן װײבער אין זײן גרױסער שטוב, װאָס ער האָט געהאַט אין אַ װינקל פאַבריק, בײ די לאַגערס. אָבער ער האָט נישט ליב געהאַט קײן דערװאקסענע װײבער, װאָרעם ער איז געװען אַלט און ער האָט קײן װײבער שױן נישט געדאַרפט. ער האָט בלױז ליב געהאַט זיך שפּילן מיט יונגע מײדלעך, װאָס פאַרשטײען נאָך גאָרנישט און װאָס פאַר אַ צוקערל קושן זײ אַן אַלטן גוטן זײדעשי און שפּילן זיך שײן. נישט אַלע מאַמעס האָבן געװאָלט שיקן זײערע מײדלעך צו יאָסטלען לײען געלט, אָבער געװען אַזעלכע, װאָס האָבן געשיקט, אָן דעם װיסן פון די מאַנען. זײ האָבן נאָך געדענקט זײערע אײגענע קינדערשע יאָרן, װען כמעט יעדער פון זײ איז אױסגעקומען זיך אַמאָל צו טרעפן מיט אַזאַ סאָרט זײדעשי אָדער פעטער, צי עס איז געװען אַ לערער פון דער דאָרפישער שולע, צי אַ סוחר פון אַ קראָם, װאָס פלעגט געבן צוקערלעך דערפאַר. נישט אײנמאָל פלעגן זײ עס דערצײלן שפּעטער צװישן שכנות מיט אַ געלעכטער װעגן די נאַרישקײטן. זײ האָבן געװוּסט, אַז זײ האָט עס נישט געשאַדט, אַז זײ האָבן יאַקאָש שפּעטער חתונה געהאַט, געבאָרן קינדער און זײער גוטע װײבער געװען. און זײ האָבן געשיקט די מײדלעך נאָך הלואות צום גוטן פעטער יאָסטעל, אָנגעזאָגט די טעכטערלעך, זײ זאָלן זײן אַרטיק, פאָלגן און גאָרנישט דערצײלן קײנעם. יאָסטעל האָט גערן געשיקט דערנאָך הלואות צו די מוטערס, צוזאַמען מיט ביליקע פאַרביקע צוקערלעך. און אָפטמאָל קײן גראָשן פּראָצענט נישט גענומען, אָפּגענומען אַ רובל פאַר אַ רובל.

איצט, װען אין פאַבריק זענען אַרױסגעהאַנגען געװאָרן מעלדונגען, אַז מען נעמט אַראָפּ פופצן פּראָצענט פון לױן בײ די אַרבעטער, זענען די געשעפטן זײער גוט אַװעק בײ די צװײ װעכטער. אין די קאַזאַרמעס בײ דער פאַבריק, װוּ די אַרבעטער האָבן געװױנט, איז געװען אָרעמקײט און מחלוקת. די װײבער האָבן נישט געקאָנט מער שמעלצן די זופּן, געקאָכט כסדר די זעלבע הירזש מיט קאַרטאָפל, פון װאָס די מענער זענען געװען הונגעריק און בײז. פאַר כעס האָבן זײ געשלאָגן די װײבער און די קינדער און געטרונקען אין שענקען. די װײבער האָבן געזוכט אַ זײטיקן גילדן אין ליבע און אַרומגעפירט זיך מיט די װעבער, די בחורים, װאָס האָבן געװױנט בײ זײ אין די קיכן. קינדער, אין בעסטן װאַשן, זענען אָפּגעריסן געװאָרן פון די שפּילערײען און אַרײנגעשטעלט געװאָרן אין די פאַבריקן, כדי אַהײמצוברענגען עטלעכע גילדן אַ װאָך.

דער פאַבריק-פּאַסטאָר איז אַן אָפטער גאַסט געװאָרן אין די אַרבעטערקאַזאַרמעס. ער איז כסדר געקומען אַרױסבאַגלײטן מיט תּפילות צו זײער אײביקער רו װעבערישע קינדער. פּאָליצײ איז אָפט געקומען זוכן געגנבעטע הינער און חזירימלעך, װאָס זענען בײ די שכנים פּױערים פאַרלױרן גע-

די ברידער אַשכנזי

גאַנגען. אַפילו הינט האָבן גענומען פאַרלאָרן גײן. מען האָט געמורמלט אין שטאָט, אַז די װעבער כאַפּן זײ און מאַכן פון זײ פלײש אױף זונטיק.

מער װי שטענדיק האָבן די װעבער איצט גענומען הלואות בײ די צװײ פאַבריק-װעכטערס. צוליב דעם גרױסן געברױך האָבן די װעכטערס געהעכערט דעם פּראָצענט אױף נאָך עטלעכע גראָשן. דער צעװאקסענער מעלכיאָר האָט נישט אױפגעהערט פרײלעך שפּילן אױף זײן קלאַרנעט פאַר די שענסטע מײדלעך, װאָס זענען זיך צונױפגעקומען אין זײן שטוב, װוּ עק איז געװען אָנגעשטעלט מיט װײנען, שירײם נאָך די בעלער בײ הונצען. דער אַלטער יאָסטעל האָט זיך געלאָזט װױלגײן מיט די קלײנע מײדעלעך, װאָס זענען כסדר געקומען בעטן הלואות פאַר די מוטערס.

די פאַבריק האָט געאַרבעט שנעל, גיך, זי האָט פאַרשטופּט די לעכער, װאָס זענען געװען אין בודזשעט, געזונט זיך געמאַכט אַלײן, אָן זײטיקע מיטלען, װי דער דירעקטאָר אַלברעכט האָט עס אױסגערעכנט.

— צום יאָר װעט עס זײן אױסגעגלײכט, — האָט אַלברעכט באַרימט זיך פאַר זײן באַלעבאָס, — פילײכט נאָך פריער, הער באַראָן...

— דו ביסט שלאו, אַלברעכטכען, — האָט אים הונצע געלױבט און אים מכבד געװען מיט אַ ציגאַר. — זאָלסט מיר נאָר נישט די קאַרעטע צעברעכן מיט דײן שװערן הינטן...

— אָ, דאַס טו איך ניכט, הער באַראָן, — האָט דער דירעקטאָר געענטפערט, קװעלנדיק מיט אַלע פעטסן פון זײן גרױסן קערפּער איבער דעם באַלעבאָס' װיץ.

קאַפּיטל זעקס און צװאַנציק

שנעלער װי די הונצעס זין, די יונגע באַראָנען, האָבן דערװאַרט, איז דער פאָטער זײערער, דער אַלטער שײסער, װי זײ האָבן אים גערופן, אַװעק פון דער װעלט און איבערגעלאָזט זײ באַצײטנס די גרױסע ירושה צוזאַמען מיט דעם באַראָנען-טיטול.

װי לאַנג ער איז אַרומגעקראָכן אין די ברײטע טאָרביקע הױזן איבער דער פאַבריק, אומעטום אַרײנגעשטעקט די אַלטע בלױע אױגן, אומעטום אַרײנגעשטופּט די טױבלעכע אױערן, גענישטערט, געשמעקט, געטאַפּט די סחורות, פּרובירט מיט די פינגער די פאַרבן, געבלאָנדזשעט אין די חשבונות, געזאָגט דעות אין די צײכענונגען, אױסגעבעסערט די אינזשיניערן די פּלענער, געדונגען זיך מיט סוחרים, געפּיפּקעט די ליולקע, געזידלט, געװאָרטשעט, גערעדט אין אַלטן פאַלקס-דײטש, געװיצלט זיך מיט די מײסטערס, אױפגעשטאַנען פאַרטאָג, גלײך מיטן ערשטן פאַבריק-פײף צו דער אַרבעט און אַװעק פון דאָרט דער לעצטער, אַזױ לאַנג איז ער געװען געזונט און פריש. קײן שום קראַנקהײט האָט אים נישט גענומען.

די ברידער אַשכנזי

דאָקטױרים האָבן אים געװאָרנט, אַז ער טאָר נישט אַרומקריכן טאָג און נאַכט איבער די קאַלטע שטײנערנע פּאַדלאָגעס פון די פאַבריק-זאַלן, װײל גײ דער עלטער זײנער קאָן ער גרינג כאַפּן אַ רומאַטיזם, אַז דער שטױב פון די בײנװלען פרעסט אים אױף די לונגען, אַז די פּאַרעם פון די פאַרבערײען לײגן זיך שװער אױפן האַרצן, אַז דער רױש פון די מאַשינען פּטרט אים די נערװן, אַז דאָס שטענדיק אַרומקריכן אױף די פיס מאַכט אים מיד אין שװאַכט אים אָפּ, איבערהױפּט זומער. זײ האָבן אים שטענדיק געװאָרנט, ער זאָל אַרױספאָרן אין די אײגענע גיטער אױף לופט, אין די אױסלענדישע װאַרעמבעדער צו די קװאַלן, אָבער ער האָט נישט געװאָלט הערן.

— קװאַטש, — האָט ער געענטפערט, — ניקסט װיסן זי, די ערצטע.

װאָס עלטער ער איז געװאָרן, װאָס מער ער איז אַרומגעקראָכן איבער דער גרױסער פאַבריק, אַלץ געזינטער און פרישער האָט ער זיך געפילט. בלױז די אױערן האָבן אים אינגאַנצן נישט געדינט. װײטער האָט ער קײן שום זאַך נישט געפילט. איצט, װי נאָר ער איז געװאָרן באַראָן און די קינדער האָבן אים מער נישט געלאָזט קומען אין פאַבריק, נישט געלאָזט רױכערן די ליולקע, נאָר האַװאַנאַ-ציגאַרן, אָפּגעהיט אים און אים געפירט צו דאָקטױרים און װאַרעמבעדער, זענען אַלע שװאַכקײטן פון דער עלטער אַרױסגעקראָכן פּלוצלונג און אים די אַלטע בײנער װי מיט רײפן אַרומגענומען. אים האָט געבראָכן אין די געלענקען, די פיס האָבן גענומען געשװאָלן װערן, די הױט האָט זיך שטאַרק געטריקנט, דער רוקן-בײן האָט װײ געטאָן. מער פון אַלעם האָט אים גענומען שמערצן דער קאַפּ. אָפט איז ער גאָר אַנדרימלט געװאָרן אינמיטן רעדן, אָדער פאַרגעסן װאָס ער װיל זאָגן.

— אָ, דו האַנסװוּרסט, — האָט ער געזידלט און געברומט בײז, — פאַרװאָס רײסט מען מיר איבער אין מיטן רעדן ?

— אָבער אום גאָטעס װילן, — האָבן זיך די מענטשן פאַרענטפערט, — קײנער האָט דעם הער באַראָן נישט איבערגעריסן.

— דאָך, צום טײפל ! — האָט זיך דער אַלטער אײנגעשפּאַרט. — שטענדיק רײסט מען מיך איבער.

ער איז געװאָרן אין שטוב אומדערטרעגלעך. ער האָט די דינער פאַרמאַטערט, דאָס אײגענע װײב באַלײדיקט, געװאָרפן גלעזער און טעלער אין דער ערד און נישט אױפגעהערט שפּײען, װי אין די גאָר אַלטע צײטן, אױף די פּערסישע טעפּעכער און די טיגרישע פעלן, װאָס זענען אױסגעלײגט אױף די דילן. אין די ערשטע צײטן האָט ער זיך נישט געלאָזט באַהערשן פון דער קראַנקהײט. פול מיט װײטיקן, מיט ברעכנדיקע בײנער און מאַכטלאָזע פיס, האָט ער זיך געשלעפּט איבער די ריזיקע פאַבריקהאַליעס, אומעטום געזאָגט דעות, געברומט, געבײזערט זיך, דערגאַנגען די יאָרן און אַלץ געהאַלטן אױפן אױג, װי אין די אַלטע גוטע צײטן.

די ברידער אַשכנזי

— הער באַראָן, — האָט אים אַלברעכט, דער הױפּט-דירעקטאָר, גענומען פאַר די הענט, — מיר װעלן אַלץ אַלײן באַזאָרגן, זאָל דער הער באַראָן גײן אין בעט.

— האַלט דען שנאַוץ ! — האָט דער אַלטער הונצע געזידלט. — איך בין געזונט, און האַלט מיך נישט אונטער !

אָפטמאָל פלעגן אים די דאָקטױרים מיט די קינדער אַרײנלײגן מיט געװאַלט אין בעט אַרײן. אָבער ער האָט נישט געװאָלט נעמען קײן מעדיצינען, אױסגעגאָסן זײ די דאָקטױרים אין די אױגן אַרײן, און כסדר געהאַט צו טאָן מיט דער פאַבריק אין קראַנקן-בעט. צו אים צום בעט האָבן געמוזט קומען די צײכענער מיט זײערע נײעסטע מוסטערן, די כעמיקער מיט די פאַרבן, די אינזשיניערן מיט די פּלענער, די דירעקטאָרן מיט זײערע האָנדלס-אָפּמאַכן. אָפטמאָל האָט ער געדרײט אַ קאָפּ, געזאָגט זאַכן, װאָס האָבן קײן זין נישט געהאַט, געשטערט אין דער אַרבעט. אָבער מיט אַמאָל פלעגט ער גאָר װערן פריש און קלאָר און זאָגן זאַכן, פון װאָס די מענטשן האָבן געשטױנט. פון צײט צו צײט האָט ער זיך מיט כוח אַרױסגעריסן פון בעט-געװאנט, אָפּגעשטױסן פון זיך די װײסע קראַנקן-שװעסטער מיט די דאָקטױרים און אין שטעק-שיך און אין שלאָפראָק, מיט אַ שטעקן אין האַנט, געלאָזט זיך צו דער פאַבריק. אַ מורא פלעגט דעמאָלט אָנפאַלן אױף אַלע מענטשן אין דער פאַבריק. ער פלעגט שרײען, טומלען.. מאַכן סקאַנדאַלן, אַז אָן אים מאַכט מען פון אַלע אַ תּל, אַז ס'איז אױף קײנעם זיך נישט צו פאַרלאָזן.

— האַלט ! — האָט ער געשריגן, — אָפּהאַלטן די מאַשינען ! װער האָט געלאָזט די מאַשינען אָן מײן דערלױבעניש ?

די מענטשן האָבן געװוּסט, אַז ער װײסט נישט װאָס ער רעדט, אָבער קײנער האָט נישט געװאַגט אים זיך קעגנצושטעלן. אין דער אַלטקײט, צעבראָכנקײט און משוגעת, איז ער נאָך געװען דער הערשער איבער אַלעם. און אַז די קינדער האָבן אים מיט געװאַלט אַרײנגעלײגט אין בעט און נישט אַרױסגעלאָזט, פאַרשלאָסן די טירן פאַר אים, פלעגט ער זיך װאַרפן, רײסן די װעש, שלײדערן די קישנס און אַמפּערן זיך, װי אַ פאַרװוּנדעטע חיה אין שטײג.

— די מענטשן זאָל מען מיר ברענגען ! — האָט ער געשריגן און געשױמט פאַר כעס. — פאַרװאָס רופט מען מיר נישט מײנע מענטשן אַהער. איך מוז זײ געבן באַפעלן !

די זין האָבן די מענטשן נישט צוגעלאָזט. זײ האָבן געװוּסט, אַז זײנע טעג זענען געצײלטע און זײ האָבן נישט געװאָלט צולאָזן קײנעם צו אים. זײ האָבן געהאַלטן די טירן פאַרשלאָסן. זײ האָבן געקענט דעם פאָטערס אומגעצױמטן װילקיר, זײנע הערשערישע אױסברוכן, און זײ האָבן מורא געהאַט, ער זאָל נישט אָפּטאָן עפּעס קײן שלעכטס פאַר זײן טױט. איבערהױפּט האָבן זײ מורא געהאַט, ער זאָל נישט עפּעס מאַכן קײן ענדערונג

די ברידער אַשכנזי

אין זײן צואה. דער אַלטער האָט פאַרשטאַנען, פאַרװאָס די זין לאָזן צי אים קײנעם נישט צו, און ער האָט געברענט פון צאָרן.

— מערדער, — האָט ער געשױמט, װען זײ זענען צו צו זײן בעט און אים געװאָלט אײנגעבן עפּעס, — אַװעק פון מײן בעט, איר װילט מיך פאַריגיפטן גיפטן !

אין די נעכט פלעגט ער װערן װילד פון װײטיק. ער פלעגט װאַרפן אין די װעכטער, װאָס נאָר אים איז געקומען אונטער דער האַנט און נאָר געריסן זיך אין דער פאַבריק.

— הײנצכען, — האָט די אַלטע פרױ אים געבעטן, — הײנצכען, װוּ װילסטו גײן ?

— פאַרברענען די פאַבריק ! — האָט ער געענטפערט, — איך װיל גאָרנישט איבערלאָזן נאָך זיך ; זאָל אַלע אַװעק מיטן רױך.

און מיט אַמאָל פלעגט ער גאָר אַרײנפאַלן אין אַן אַפּאַטיע, נישט רעדן קײן װאָרט, נישט רירן מיט קײן אבר, און אַפילו אָפּטאָן מענטשלעכע געברױכן אין בעט, װי אַ קלײן קינד. פּונקט אַזױ האָט ער געװײנט װי אַ קינד און געלאָזט מיט זיך טאָן, װאָס אימיצער האָט געװאָלט.

אין דער לעצטער נאַכט, װען דער סוף איז געװען נאָענט, האָבן די דאָקטױרים געהײסן אָפּשטעלן די פאַבריק, קײן שום רעש און טומל זאָל זיך פון דאָרט נישט דערטראָגן. אָבער דער אַלטער הונצע האָט מיט זײנע טױבלעכע אױערן אױפגעכאַפּט די שטילקײט און זיך אױפגעריסן פון קישן.

— פאַרװאָס אַרבעט נישט די פאַבריק ? — האָט ער געפרעגט מיט אומרו. — הײנט איז דאָך נישט פײערטאָג.

די דאָקטױרים האָבן אים קלאָר געמאַכט זײן צושטאַנד.

— גוט, איך װעל שטאַרבן, — האָט ער געזאָגט, — נאָר איך װיל הערן די פאַבריק אַרבעטן. אַנדערש װעל איך נישט קאָנען רואיק שטאַרבן.

מען האָט אים געפאָלגט. די סירענעס האָבן גענומען פײפן מיט באַנומענע קולות, די מאַשינען זענען געלאָזט געװאָרן אין גאַנג. דער קראַנקער האָט אױסגעשפּיצט די אױערן, צוגעהערט זיך. אַ קרומער שמײכל האָט זיך צעגאָסן אױף זײן פּנים און פאַרגליװערט געװאָרן אױף אײביק.

די זין האָבן זיך אַראָפּגעלאָזט צום טױטנס בעט אױף די קני, אַ װײלע געקניט, באַלד אױפגעהױבן זיך, אױסגעגלײכט די קנײטשן פון די הױזן און אַרײן צו זיך אין די שטובן.

— נאַ, ענדלעך ! — האָבן זײ אָפּגעאָטעמט, װי אַ שװערע משא װאָלט זײ אַראָפּ פון די אַקסלען, און גערופן צו זיך דעם דירעקטאָר אַלברעכט, ער זאָל באַזאָרגן אַ שײנע לױה, װי פאַר דעם באַראָן הײנץ הונצע פּאַסט.

אַלע קױמענס, װיפיל נאָר די פאַבריק האָט געהאַט, האָבן שעהן לאַנג גערופן מיט באַנומענע קולות איבער דעם פאַררױכערטן לאָדזש װעגן דעם טױט פון דעם מאַנופאַקטור-קעניג.

240

די ברידער אַשכנזי

גלײך נאָך דער לױה, אױף װעלכע די יונגע באַראָנען האָבן זיך זײער געלאַנגװײליקט, סײ פון דעם געמאַכטן טרױער זײערן, סײ פון די פיל הױכע טרױער-רעדעס, מיט װעלכע זײ האָבן זיך געמוזט אָנהערן, האָבן זײ געלאָזט ריפן צו זיך דעם דיקן דירעקטאָר אַלברעכט און אים פאַראָרדנט צו מאַכן ענדערונגען אין אַלעם, אין װאָס דער פאָטער זײערער האָט זיך געהאַלטן און װאָס עס איז נישט צוגעפּאסט פאַר דער נײער צײט. אַלץ איז געװאָרן געענדערט, פון די שװערע מעבלען אין פאָטערס קאַבינעט, אין װעלכע די זין האָבן איצט געדאַרפט זיצן, ביז די מענטשן אין דער פאַבריק.

— יוגנט, יוגנט אַרײנפירן ! — האָבן די זין געגעבן באַפעלן. גענוג זיך געהאַלטן דאָ מיטן אַלטװאַרג. מיר װילן נישט האָבן קײן מושב-זקנים.

צוזאַמען מיט אַלע אַנדערע מענטשן, װאָס זענען פאַרביטן געװאָרן מיט ייִנגערע און מאָדערנערע, איז אױך פאַרביטן געװאָרן דער גענעראַלפאַרטרעטער ר' אברהם הערש אַשכנזי, װאָס האָט יאָרן לאַנג געהאַלטן זײן לאַגער אױף דער פּיעטראָקאָװער גאַס, און אױף זײן אָרט איז אַרײנגענומען געװאָרן זײן זון שמחה מאיר. דאָס איז געװען אַ באַלױנונג פאַר זײן אױסלײען געלט צו די יונגע הונצעס, װען זײ האָבן געדאַרפט קריגן דעם באַראָנעןטיטול.

נישט װי זײן מחותן ר' חײם אַלטער האָט ר' אברהם הערש אַשכנזי אױפגענומען די מלחמה קעגן זײן זון, װאָס האָט אים אױף די עלטערע יאָרן אַרױסגעװאָרפן פון זײן געשעפט.

זײער רואיק האָט ער אױסגעהערט דעם דיקן דירעקטאָר אַלברעכט, װאס איז פאַרפאָרן אין דער קאַרעטע צו זײן לאַגער, כדי אים איבערצוגעבן די בשורה.

— טוט מיר זײער לײד, הער אַשקענאַזי, — האָט דער דיקער דירעקטאָר געזאָגט אַ מידער, װי שטענדיק, — אָבער די יונגע באַראָנען װילן מער די עלטערע מענטשן בײ זיך נישט האָבן. זײ גלױבן, אַז אײער זון װעט בעסער מאַכן.

— קהלת, װאָס איז שלמה המלך, — האָט ר' אברהם הערש געזאָגט אין ייִדיש צום דײטש, — האָט געזאָגט, אַז פאַראַן אַ צײט צו פלאַנצן און אַ צײט ארױסצורײסן, אַ צײט צו בױען און אַ צײט צו פאַרװיסטן. קײן זאַך װערט נישט געטאָן אָן גאָט, אַפילו אַ קראַץ אין נאָגל, הער דירעקטאָר.

— יא, איצט װעט קומען די רײ אױף מיר, הער אַשקענאַזי ! — האָט דער דיקער דירעקטאָר געזאָגט אַ טרױעריקער. — ניכטס צו מאַכן.

בײדע עלטערע מענער האָבן זיך געגעבן די הענט שװײגנדיק.

ר' אברהם הערש האָט אין אָרדענונג געבראַכט די פּאַפּירן, די קאַסע. שטיל, אָן רײסענישן, דין-תורהס, אָן לאָדענישן בײ רבנים אָדער סוחרים, איז ער אַרױס פון זײן לאַגער און איבערגעשיקט די שליסלען צום דירעקטאָר אין פאַבריק. בלױז די גמרא, װאָס ער האָט געהאַט אין קאַנטאָרל, האָט ער מיטגענומען מיט זיך. ער האָט אױך געטראַכט װעגן אַראָפּנעמען די מזוזות

די ברידער אַשכ ! זי

241

פון די טירן, אָבער ער האָט זײ איבערגעלאָזן. ער האָט זײ געקושט צום לעצטן מאָל און געזעגנט זיך מיט די מענטשן.

— זײט געזונט, ייִדן, — האָט ער געזאָגט צו די משרתים און געגעבן זײ די האַנט.

די מענטשן האָבן געװײנט. נאָר ער אַלײן האָט קײן טרער נישט געלאָזט.

גלײך צי מאָרגנס האָט שמחה מאיר געבראַכט אַרבעטער און געהײסן זײ רעמאָנטירן אַלץ פון קאָפּ ביז די פיס. אַפילו גאַז-באַלױכטװג, װאָס האָט נאָר-װאָס געװיזן זיך אין לאָדזש און געברענט בלױז אין די פּאַלאַצן, האָט ער געלאָזט אַרײנפירן. אױף די נײע גרױסע שילדן, אױף װעלכע עס זענען שױן געװען אױך אױסגעמאָלט איצט די פאַבריק-מאַרקע, די צװײ נאַקעטע בערדיקע גערמאַנער מיט פײגנבלעטער אױף די לענדן, איז מיט גאָלדענע בוכשטאַבן אין דרײ שפּראַכן, דײטש, רוסיש און פּױליש געװען אָנגעגעבן, אַז דער גענעראַל-פאַרטרעטער פון ' דער הונצע עט געצקע מאַנופאַקטור איז מאַקס אַשכנזי .

דער זעלבער נײער פרעמדער נאָמען איז געװען אָפּגעדרוקט אױף אַלע פירמע-פּאַפּירן.

אַז דער ברודער זײנער, יעקב בונם, האָט זיך דערװוּסט אין װאַרשע, װאָס שמחה מאיר האָט געטאָן מיטן פאָטער,. איז ער גלײך געקומען צו פאָרן קײן לאָדזש און פון דער באַן זיך געלאָזט צו שמחה מאירן אין געשעפט.

— דער הער מאַקס אַשכנזי איז באַשעפטיקט, — האָט אַ מאָגער, דײטשגעקלײדעט משרתל פאַרהאַלטן יעקב בונטען.

יעקב בונם האָט אים אָפּגעשטױסן און אױפגעריסן די פריש-געפאַרבטע טיר פון זײן פאָטערס קאַנטאָרל.

— שלום עליכם, יעקב בונם, — האָט שמחה מאיר אים אױסגעשטרעקט אַ האַנט.

יעקב בונם האָט נישט צוריקגעגעבן קײן האַנט.

— װוּ איז דער טאַטע ? — האָט ער געפרעגט.

— השומר אחי אנכי ? — האָט שמחה מאיר געזאָגט מיט אַ פּסוק, װאָס קין האָט געענטפערט, װען גאָט האָט אים געפרעגט, װוּ זײן ברודער הבל איז.

יעקב בונט האָט זיך דערנענטערט צו זײן ברודער. שמחה-מאיר האָט זיך אָפּגערוקט הינטערװײלעכטס ביז צו דער װאַנט. יעקב בונם איז אים נאָכגעגאַנגען.

— דערױף האָסטו בײ מיר גענומען געלט, אױף אַרױסװאַרפן דעם טאַטן אױף די עלטערע יאָרן ? — האָט ער אים אַרײנגעשיפּעט די װערטער גלײך אין מױל אַרײן.

שמחה מאיר איז בלאַס געװאָרן. ער האָט גענומען שטאַמלען :

— דײן געלט איז קוראַנט... בלי נדר...

יעקב בונם האָט אױפגעהױבן די האַנט און גענומען פּאַטשן איבער שמחה מאירס באַצײטנס-צוגעשױרענע באַקן אױף רעכטס און לינקס.

242

די ברידער אַשכנזי

— נאַ דיר פאַרן טאַטן, — האָט ער געשיפּעט און געפּאַטשט.

שמחה מאיר האָט זיך נישט געװערט. ער האָט בלױז אױפגעהױבן דאָס היטל, װאָס איז אים אַראָפּגעפאַלן פון קאָפּ, און אָפּגעװישט די פאַרפלאַמטע באַקן.

— װעסט מיך נאָך געדענקען ! — האָט ער געדראָט מיט אַ פינגער נאָך דעם האַסטיק אַרױסלױפנדיקן ברודער. — װאַרט, װאַרט ! און פון דײן געלט װעסטו אָט דאָס זען ! — האָט ער געשריגן נאָכװײזנדיק אים אַ פײג.

פאַר כעס האָט ער גענומען שרײען אױף די משרתים, װאָס האָבן זיך אַרום אים געשטופּט.

— צו דער אַרבעט ! — האָט ער גערופן צאָרנדיק. — װאָסער געשטײערײ איז דאָ ?

די מענטשן האָבן זיך פאַררוקט אין די װינקעלעך.

שמחה מאיר האָט, גלײך װי גאָרנישט, גענומען זיך צוריק צו די ביכער. ער האָט אַלץ איבערגעקערט אין געשעפט, גאָרנישט איבערגעלאָזט פון אַלטן.

צוזאַמען מיט דעם אַלטן נאָמען זײנעם, — שמחה מאיר — האָט מאַקס אַשכנזי אַרױסגעװאָרפן זײנע פריערדיקע חסידישע קלײדער און אָנגעטאָן זיך קורצע מלבושים. ער האָט אָפּגעגאָלט זײן בערדל, איבערגעלאָזט דערפון קױם אַ קלײן שפּיצעלע אױפן קין. דערנאָך האָט ער פאַרביטן דעם פאָטערס חסידישע משרתים אױף קורץ-געקלײדטע דײטש-רעדנדיקע יונגעלײטלעך. ער האָט אױסגעביטן די לײכטע פּאַפּיראָסן אױף שװערע סאָלידע ציגאַרן און זײן ייִדיש — אױף לאָדזשער גרײזיקן דײטש. בלױז געלט האָט ער געצײלט אין ייִדיש, כדי נישט צו מאַכן קײן טעות.

ר' אברהם הערש האָט, הערנדיק די שלעכטע בשורה, אױסגעטאָן די שטיװל פון די פיס און געריסן קריעה אין דעם לאַץ פון זײן קאַפּאָטע. ער האָט געהײסן לאה שרהן דער דינסט אַרײנברענגען אים אַ קלײן בענקעלע און ער האָט זיך אַװעקגעזעצט דערױף שבעה נאָך זײן זון, װאָס איז אַװעקגעגאַנגען פון ייִדישקײט, װאָס איז אַזױ גוט װי ער װאָלט געשטאָרבן.

ער האָט געלערנט דאָס ספר איוב.

סוף פון ערשטן טײל

צװײטער טײל

קוימענס אין הימל

קאַפּיטל אײנס

אין צאַרישן הױף אין פּעטערבורג איז געװען אומרואיק און קריגעריש.

נאָך דעם װי רעװאָלוציאָנערע סטודענטן האָבן אױפגעריסן מיט אַ באָמבע דעם רוסישן צאַר אַלעקסאַנדער דעם צװײטן, דעם באַפרײער פון דער פױערישער לײב-שקלאַפערײ און דעם אָנהענגער פון ליבעראַליזם, האָבן צװײ פּאַרטײען אין הױף גענומען אין די הענט אַרײן דעם נײעם רוסישן צאַר אַלעקסאַנדער דעם דריטן.

די ליבעראַלן האָבן געראָטן דעם צאַר צו גײן אין זײן פאָטערס װעגן, פירן אַ נאָך מער ליבעראַלע פּאָליטיק, װאָס דאָס װעט צוציען צו אים דאָס פאָלק און אָפּשװאַכן די רעװאָלוציאָנערע שטימונג. די רעאַקציאָנערן מיט פּאָביעדאָנאָסצעװן אָן דער שפּיץ האָבן גערופן דעם נײעם צאַר צו זײן שטרענג און האַרט און אױסצוראָטן אַלע שונאים פון דער מאָנאַרכיע און דער פּראַװאָסלאַװיע. דער מיניסטער גראַף איגנאַטיעװ איז געװען פון די ליבעראַלן. אָבער ער האָט אַ ברײט לעבן געפירט, אַ סך מער געלט אױסגעגעבן װי זײנע גיטער האָבן אים אַרײנגעבראַכט, און ער האָט די פּענזערבורגער ייִדישע מיליאָנערן גערופן צו זיך און פאָרגעלײגט, אַז די ייִדן זאָלן אים געבן אַ האַלבן מיליאָן רובל, װעט ער דערפאַר בלײבן װײטער ליבעראַל און שטיצן די ייִדן אין הױף. אױב נישט, װעט ער אַריבערגײן צו פּאָביעדאָנאָסצעװן.

די ייִדישע מיליאָנערן האָבן אים אַזאַ סומע, כאָטש אַ גרױסע, געקאָנט שאַפן. אָבער זײ האָבן מורא געהאַט צו גײן אױף דעם װעג. װײל אױב מען װעט אײנמאָל געבן, װעלן די הױפישע לײט כסדר צאַפּן געלט און דראָען מיט באַרױבן ייִדן זײערע קלײנע רעכט. אױך די רבנים האָבן אַזױ געהאַלטן. פאַר כעס איז דער גראַף אַריבער אױף פּאָביעדאָנאָסצעװס זײט און געפּועלט בײם צאַר, מען זאָל אַרױסטרײבן די ייִדן פון מאָסקװע.

די מאָסקװער ייִדן זענען אין די טױזנטער אַרױסגעשיקט געװאָרן פון שטאָט צוזאַמען מיט זײערע װײבער, קינדער און געשעפטן. טײל פון זײ זענען געפאָרן קײן אַמעריקע. אָבער די מערהײט איז געפאָרן נעענטער, אין אײגענעם לאַנד, אין פּױלן, קײן װאַרשע, און נאָך מער קײן לאָדזש, אין דער שטאָט פון אינדוסטריע און האַנדל.

מיט אַ סך מעבלען, בעטגעװאַנט, שבתדיקע לײכטער, אײזערנע קאַסעס, גרױסע סאַמאָװאַרן און רוסישע „שטשאָטס" צו רעכענען, זענען זײ קײן לאָדזש געקומען און זיך באַזעצט אין דער האַנדלסגעגנט, אױף דער פּיעטראָקאָװער אױף װסכאָדניע, פּאָלודניאָװע און די אַרומיקע גאַסן. גלײך האָבן זײ גע-

245

246

די ברידער אַשכנזי

שעפטן, אַגענטורן, קאָמיסיאָן-הײזער פאַרלײגט און אַ סך רוסישע סוחרים אין דער פּױלישער שטאָט אַרײן אַראָפּגעצױגן. אין שטאָט איז באַלד ענג געװאָרן פון די נײע, פרעמדע לײט, װאָס די לאָדזשער האָבן זײ גערופן „ליטװאַקעס". זײ האָבן אָפּגעדונגען אַ סך װױנונגען, אױסגעדונגען די גרעסטע געװעלבער. ברײטע, געװױנט צו מאָסקװער רחבות, צו װאַרפן מיט אַ רובל, האָבן זײ אַװעקגעזעצט זיך אין די בעסטע הײזער, פאַרלײגט געשעפטן אין די ,אָנגעזעענסטע געװעלבער. דערפון איז געװאָרן אַ יקרות אױף דירות, אַן אױסכאַפּעניש אױף געװעלבער. אױך האָבן די װײבער זײערע זיך נישט געדונגען אין די שפּײז-קרעמלעך, נישט געקאַרגט אױף די פיש-מערק און אין די יאַטקעס. גענומען האָבן זײ אַלץ אַ סך. די קרעמער, די קצבים און די פישערקעס זענען דעריבער שטאַרק צעלאָזן געװאָרן, געקריגן געשמדטע העלדזער און גאָר מיט קײן הײמישער באַלעבאָסטע קײן גוט װאָרט נישט געװאָלט אױסרעדן. דאָס האָט די לאָדזשער זײער בײז געמאַכט אױף די פרעמדע.

נאָך מער האָט פאַרדראָסן זײער גױאישקײט, װאָס זײ האָבן מיטגעבראַכט מיט זיך. אױף די ייִדישע גאַסן האָבן זיך אָפט איצט ייִנגלעך אין מונדירן מיט גאָלדענע קנעפּ געװיזן, מײדלעך מיט ברױנע גימנאַזיע-קלײדלעך. גערעדט האָבן זײ אַ פרעמדע שפּראַך, רוסיש, גאָר װי די פּאָליצײ-לײט און די אָפיצירן. לאָדזשער ייִנגלעך האָבן זײ נאָכגעקוקט מיט שנאה, װײל די פרעמדע האָבן מיט זײ קײן אײן װאָרט נישט אױסגערעדט. אָבער צוזאַמען מיט דער שנאה איז געװאקסן אַ קנאה צו די פרעמדע, צו זײערע גאָלדענע קנעפּ און בלױע מונדירן. טאַטעס האָבן נישט געלאָזט זײערע ייִנגלעך נאָכקוקן די פרעמדע.

— גױים װעלן זײ אױסװאַקסן, — האָבן זײ געזאָגט, — גלײך צו דער שמד...

אָבער אַפילו די עלטערע, װאָס האָבן גערעדט ייִדיש און געגאַנגען דאַװנען, האָבן די לאָדזשער ייִדן נישט געהאַלטן בעסער פאַר זײערע זין מיט די גאָלדענע קנעפּ. דער ייִדיש זײערער איז געװען פרעמד, אומפאַרשטענדלעך, איבערהױפּט װען זײ האָבן גערעדט גיך. זײער דאַװנען און לערנען האָט נישט געהאַט קײן טעם און קײן ריח. אין די לאָדזשער שולן און בתי-מדרשים איז זײער ענג געװאָרן פון די פרעמדע. מען האָט געמוזט דאַװנען אינדערפרי פון פאַרטאָג אָן ביז שפּעט אין טאָג אַרײן. װי נאָר די לעצטע מנינים האָבן פאַרענדיקט זײער שחרית, האָבן שױן אַנדערע ייִדן אָנגעהױבן דאַװנען מנחה. די ייִנגלעך מיט די פּיאהלעך, װאָס זענען מיטגעקומען מיט די טאַטעס צו מנחה-מעריב, האָבן גאָרנישט געװאָלט אַרײנקוקן אין די סידורים, נאָר געריסן די אױגן צו די פרעמדע מענטשן, װאָס האָבן זיך אין די בתי-תּפילה געװיזן. איבערהױפּט האָבן זײ געקוקט מיט חידוש און מיט אױפגעריסענע אױגן, װען די פרעמדע האָבן געזאָגט קדיש.

— נו, אָ, אָמן ! — האָבן זײ די טאַטעס דערמאָנט. — נו, אָ !

אָבער די חדר-ייִנגלעך האָבן נישט געהערט װאָס די פאָטערס רעדן,

די ברידער אַשכנזי

247

זײ זענען אינגאַנצן געװען פאַרנומען מיט די נײע ייִדן, װאָס האָבן זיך מיט יעדן טאָג אַלץ מער געװיזן, געגעסן זײ מיט די אױגן.

מאָדנע ייִדן זענען דאָס געװען, אַזעלכע, צו װעלכע מען איז אין פּױלן גאָרנישט געװױנט געװען. די עלטערע פון זײ האָבן אַפילו געטראָגן בערד אָבער די קאַפּאָטעס זײערע זענען געװען קורצע, גױאישע, אַזױ אױך זײערע קאַקאַפּעליושן אױף די קעפּ. די יונגע זענען געװען געגאָלט, מיט שװאַרצע לאַטעס אױף די באַקן פון דעם נישט-אָפטן ראַזירן, מיט האַרטע קאַפּעליושן אױף די קעפּ, אָדער אין ברײטע שטרױענע פּאַנאַמעס. בײם דאַװנען האָבן זײ זיך נישט געשאָקלט, װי די פּױלישע ייִדן, נישט געװאָרפן זיך, נאָר געשטאַנען גלײך, װי די סטרונעס. אָמן האָבן זײ נאָכגעזאָגט שאַרף הױך. נאָך שאַרפער האָבן זײ געזאָגט קדיש, װאָרט בײ װאָרט, דערבײ האָבן זײ אַרױסגערעדט די װערטער גאָרנישט װי אַלע ייִדן, כמעט נישט צו פאַרשטײן. די לאָדזשער בית-המדרשייִדן. האָבן געקוקט קרום אױף די דאָזיקע פרעמדע לײט. זײ האָבן נישט געליטן סײ זײער גױאישן הילוך, סײ זײער האַרטן דאַװענען, סײ זײער לאַנגזאַמען קדיש-זאָגן. זײ האָבן נישט שטאַרק געגלױבט, אַז די קדישים פון אָט די לײט, געזאָגט אין אַזאַ אױסטערלישן לשון-קודש, זאָלן זײן שטאַרק אָנגעלײגט אין הימל. נאָך װײניקער האָבן זײ געגלױבט אין דער פּעולה, װאָס אַזאַ קדיש קאָן האָבן פאַר די נפטרים, די עלטערן פון אָט די קדיש-זאָגער, מסתמא פּונקט אַזעלכע גױאישע װי זײערע קינדער, װאָס זײ האָבן געלאָזן. זײ זענען נישט געװען גאַנץ זיכער, צי מען דאַרף נאָכזאָגן אמן נאָך אַזעלכע קדישים. און דערפאַר האָבן זײ טאַקע געזאָגט דעם אָמן מיט אַ האַלב מױל, אױף יוצא צו זײן בלױז. נאָך גרעסער איז געװען דער װוּנדער סײ פון די ייִנגלעך, סײ פון זײערע טאַטעס, װען נאָך מעריב האָבן די עלטערע פרעמדע לײט אַרױסגענומען גמראס פון די פאַכן, אָנגעטריפט ליכט אױף די טישן און גענומען לערנען — גמרא הױך, אױפן קול, װאָרט בײ װאָרט, און מיט עפּעס אַ פרעמדן ניגון, װאָס אין פּױלן הערט מען גאָרנישט אַזעלכן.

— זע, — האָבן ייִדן צו זיך געזאָגט מיט חידוש, — זײ לערנען דאָך גמרא ! דאָס האָט נאָך מער אָפּגעשראָקן, װי די תּורה פון מיסיאָנערן. דערצו האָבן די פּױלישע ייִדן גלײך גענומען דערצײלן ניסים װעגן דער געװאַלטיקער בריהשקײט און חכמה פון די פרעמדע. װי די ציגײנער, אַזױ זענען זײ. װי אַ רוח, קאָן יעדער פון זײ מיט די אױגן פאַרדרײען, און מען דאַרף זיך היטן פאַר זײ װי פאַר שדים. און ייִדן האָבן פון זײ געװײכט, אָפּגערוקט זיך פון זײ, נישט געװאָלט שטײן אין זײערע ד' אמות. נגידישע חסידים האָבן זיך אַרױסגעצױגן פון הײזער, װוּ אַ ליטװאַק האָט זיך אַרײנגעצױגן. פרומע ייִדן האָבן נישט גערן פאַררעכנט אַ ליטװאַק צום מנין אין אַ שולכל, װען מען האָט געדאַרפט אַרײנכאַפּן אַ צענטן צו אַ קדיש. װײבער אין די הױפן האָבן אױסגעמיטן צו לײען אַ כלי צו אַ ליטװאַטשקע, נישט געװען גענוג זיכער מיט זײער כשרות און האַלטן אָפּגעזונדערט מילכיקס פון פלײשיקס. פונקט אַזױ האָבן זײ אױסגעמיטן צו שטעלן טשאָלנט אין אַן אױװן, װוּ אַ

248

די ברידער אַשכנזי

ליטװאַטשקע שטעלט אַרײן איר טשאָלנט-טאָפּ. חדר-ייִנגלעך האָבן נישט אױפגעהערט נאָכשרײען און זינגען :

„ליטװאַק חזיר, טשו, טשו, טשו,

לײג דעך אין דר'ערד אַרײן,

ליו, ליו, ליו !..."

צװישן די סוחרים האָט מען מיט די נײע געמאַכט געשעפט. זײ האָבן אַ סך קאַנטשאַפט געהאַט, די פרעמדע, אין די רוסישע שטעט. צו האַרבסט און פרילינג זענען פיל ברײט-הױזנדיקע און ברײט-בערדיקע רוסישע סוחרים געקומען צו זײ און מאַסן סחורות אײנגעקױפט אין שטאָט. אין די גרױסע דירות זײערע זענען שטענדיק געשטאַנען זודנדיקע סאַמאָװאַרן און אײנגעמאַכטס. רוסישע סוחרים, קאָמיסיאָנערן און װאָיאַזשאָרן זענען געזעסן אַרום די גרױסע טישן, געשװיצט בײ דער פולער טײ, גענאַשט אײנגעמאַכטס, געקנאַקט דאַרע גריװן, געשפּילט אין קאָרטן און געמסחרט און געחשבונט. מאַסן פון די פרעמדע זענען אַרומגעפאָרן איבער די גרױס-גובערניעס, אַנגעשפּאַרט אין װײטן מזרח, פאַרקראָכן ביז כינע, ביז פּערסיע, און פאַרשפּרײט לאָדזשער סחורה. לאָדזש האָט גוטע געשעפטן געמאַכט זינט די פרעמדע זענען דאָ אָנגעקומען. מען האָט מיט זײ געהאַנדלט, אָבער נאָענט מיט זײ איז מען נישט געװאָרן, זעלטן אַ ליטװאַק אין שטוב אײנגעלאַדן, אױסגעמיטן זײ װי די גױים. טאַטעס האָבן געהיט טעכטער, זײ זאָלן זיך אין קײן מחזקות מיט קײן ליטװאַק נישט אַרײנלאָזן. פּונקט אַזױ האָבן זיך די ליטװאַקעס געהאַלטן אָפּגעזונדערט פון די פּױלישע, געקוקט אױף זײ מיט פאַראַכטונג, געלאַכט פון זײער זינגענדיקער אױסגעצױגענער שפּראַך, װאָס זײ האָבן נישט פאַרשטאַנען, פון זײערע קאַפּאָטעס און היטעלעך.

— אַײ װאַי מיער, — האָבן זײ נאָכגעשפּאָט, — גי מיר אַ פאַרציקער !

דאָס האָבן זײ געשפּאָט פון די פּױלישע, װאָס רעכענען נישט אױף קאָפּיקעס, װי אין רוסלאַנד, נאָר אױף גראָשנס, און אַ צװאַנציקער-קאָפּיקע רופן זײ אַ פאַרציקער.

נאָך גרעסער איז געװאָרן די שנאה צו די פרעמדע, װען נאָך די רײכע מאָסקװער לײט האָבן אָנגעהױבן אָנקומען יונגעלײטלעד, פון ליטװישע שטעט און שטעטלעך, צו פאַרדינען אַ רובל אין פּױלן.

פּונקט װי די מאָסקװער זענען געװען ברײט, זענען די ליטװישע יונגעלײטלעך און בחורים געװען קאַרג, אָרעם, אױסגעדאַרט. זײ האָבן מיטגעבראַכט מיט זיך אין די פּױלישע שטעט בלױז אַ טשײניק אײף קאָכן טײ און, אַ גאָל-מעסער צו גאָלן די בערד פון פרײטיק צו פרײטיק. זײ האָבן געהאַנדלט מיט אַלעם, װאָס נאָר עס האָט זיך געלאָזט ; מיט נאָדלען, שיךמענדלעך, זײף, ביליקע שיך. זײ האָבן אױסגעקױפט אין די פאַבריקן יעדער פסולת, יעדער צוגעברענטע סחורה, יעדער „בראַק", און פאַרקױפט עס אין

די ברידער אַשכנזי

249

די גאַסן, שרײענדיק מיט שאַרפע ליטװישע קולות פון פאַרטאָג ביז שפּעט אין דער נאַכט אַרײן.

די אָרעמע לאָדזשער װײבער האָבן זײ פאַרדונגען װױנונגען בײ זיך אָפּגעטראָטן אַ װינקל אין קיך, אַ בעטל אױף איבערנעכטיקן. אָבער קײן נחת פון זײ האָבן זײ נישט געהאַט. קאַרגע, אָרעמע, אױסגערעכנטע צו זאַמלען װאָס מער אַ קאָפּיקע, כדי פאַר די ערשטע פּאָר רובל אַלײן זיך נעמען צו אַ מסחר און אַרױפאַרבעטן זיך, האָבן זײ געלעבט מיט ברױט און הערינג. זײ האָבן אָפּגעפּטרט זײערע טעג מיט אַ קנאָבל, אַ ציבעלע, אַ זױערע אוגערקע.

זײ האָבן געקוקט מיט חידוש אױף די פּױלישע פרעסערס, װאָס יעדן טאָג עסן זײ פלײש ; זײ האָבן געעפנט גרױסע אױגן יעדן פרײטיק, װען זײ האָבן געזען, װי די אָרעמע װײבער בראָטן גענדז אױף שבת און באַקן אָן גרױסע בלעכן מיט קוכנס. זײ האָבן דאָס אין זײערע ליטװישע שטעטלעך קײנמאָל נישט געזען. זײ האָבן נישט פאַרשטאַנען די פּױלישע ייִדן, ואָס גײען אין די רעסטאָראַנען טרינקען ביר און פאַרבײסן מיט אַרבעס, װי זײ מאַכן אָפטע שנאַפּסן בײ די בופעטן און פאַרבײסן מיט געהאַקטע לעבערלעך. עס האָט זיך גאָרנישט געלײגט זײ אין די ליטװישע קעפּ, אַז דערװאקסענע מענטשן, ייִדן דערצו, זאָלן אַזאַ זאַך טאָן, אַזױ זיך אױסברענגען. און גאָר צו לאַכן האָט זײ געמאַכט, װען זײ האָבן געזען, װי װײבער אין די יאָרן גײען אַרײן אין אַ צוקערניע און קױפן זיך שאָקאָלאַד אָדער אַ געפילט קיכל.

— פּױלישע נאַשערס, — האָבן זײ געזאָגט, — װילדע מענטשן.

— ליטװישע קנאָבל-פרעסער, — האָבן זײ די פּױלישע אָפּגעזידלט, — באָרשט מיט הערינג...

דערצו האָבן זײ קײנער נישט געװאָלט גײן אַרבעטן אין די װעבערײען. דאָס, האָבן זײ געהאַלטן, איז פאַר די פּױלישע, פאַר די אײנגעזעסענע. זײ האָבן בעסער געהאַנדלט, געװאַנדלט און זײער שנעל זיך אַרױפגעאַרבעט. אױך האָבן זײ אַלע ערטער אין די געשעפטן און אין די פאַבריקן פאַרנומען. חסידים אַלײן האָבן זײ אַרײנגענומען צוליב דעם רוסיש, װאָס זײ רעדן און פאַר דער בוכהאַלטעריע, װאָס זײ פירן. און װאָס האָט מער פאַרדראָסן די אָרעמע װײבער, איז געװען דאָס, װאָס זײ האָבן בלױז געשטיפט מיט די טעכטער זײערע, נאָר אַז עס איז געקומען צו אַ תּכלית, האָבן זײ פון זײ פּױלישע מײדלעך נישט געװאָלט הערן און אױסגעשריבן זיך אײגענע ליטװאַטשקעס פון די שטעטלעך, מײדן האַרטע און נישט-פאַרפּוצטע, גאָרנישט ענלעך צו די צעפּיעשטשעטע לאָדזשער טעכטער.

זײ האָבן גיך אײנגענומען די שטאָט, די פרעמדע. פריער האָבן זײ פאַרנומען אַ הױף. די לאָדזשער נגידישע ייִדן האָבן גלײך זיך אַרױסגעצױגן פון זײערע דירות. װאָרעם די פרעמדע האָבן זיך אין די בלױזע קעפּ אױף די באַלקאָנען אַרױסגעזעצט, מיט די װײבער זײערע געלאַכט, רוסישע לידער געזונגען און מיט דעם רױך פון די סאַמאָװאַרן דעם הױף פאַרקאָפּטשעט. אין מיטן די שבתדיקע זמירות האָבן זײ זיך מיט זײערע גױאישע לידער אַרײנ-

250

די ברידער אַשכגזי

געריסן. די קינדער זײערע אױף די הױפן האָבן פון די ייִנגלעך מיט די פיאהלעך געלאַכט, „טשמאַיער" נאָכגעשריגן, און ייִדן נגידים האָבן זיך אַרױסגעצױגן פון די הײזער און אַריבערגעקליבן זיך אין די װײטערע גאַסן, אין די הײמישע און אײגענע. גלײך אױף זײער אָרט האָבן זיך די ליטװאַקעס באַזעצט. נאָך די הױפן האָבן זײ גענומען פאַרכאַפּן די גאַסן, טרײבנדיק די פּױלישע אַלץ װײטער און װײטער.

אינגיכן זענען זײ געװאָרן די באַלעבאַטים פון לאָדזש. זײ האָבן זיך אױסגעבױט שולן אײגענע, װוּ זײ האָבן געדאַװנט מיט זײערע ניגונים און מנהגים ; זײ האָבן געמאַכט זיך חדרים, שולן, װוּ די מלמדים זענען געגאַנגען מיט געשױרענע בערד און געלערנט אַ סך לשון-קודש און פרעמדע לערעס. און אַז עס איז געקומען צו נעמען אין שטאָט אַ רב, האָבן זײ אַרױסגעשטעלט אַן אײגענעם, אַ ליטװאַק און אַ רוסיש-רעדער.

מיט אַ ליטװיש פוטער-היטל אױפן קאָפּ, גאָרנישט ענלעך צו אַ ספּאָדיק, מיט מלבושים מער ענלעכע צו דײטשע, אײדער רבנישע, מיט קלענערע פּיאות און מיט אַ סך תּקיפות, איז ער אַראָפּגעקומען, דער נײער רב, פון זײן שטאָט, און געהאַלטן אַ דרשה אַ ליטװישע און אַ לומדישע, געשאָטן מיט אַזױ פיל תּורה, אַז די הײמישע לומדים האָבן אים גאָרנישט געקאָנט נאָכיאָגן. די לאָדזשער חסידים האָבן געשריגן, געמאַכט קולות, אַז זײ װעלן נישט פרעגן אַ ליטװאַק קײן שאלה, נישט פאַרלאָזן זיך אױף זײן תּורה. אָבער די גבירים אין שטאָט, די גאָלעבראָדניקעס און די דעה-זאָגער, האָבן געהאַלטן מיט דעם ליטװאַק. איבערהױפּט האָט מיט אים געהאַלטן דער ראש-הקהל, דער טעקסטיל-פאַבריקאַנט מאַקסימיליאַן פלידערבױם, דער מיליאָנער פון שטאָט. ערשטנס, האָט ער שױן לאַנג געװאָלט האָבן אין שטאָט אַ רב אַ רעפּרעזענטאַבעלן און הײנטװעלטיקן. עס האָט אים זײער נישט געפּאַסט בײ יעדער חתונה אין פּאַלאַץ זײנעם, װען מען האָט געדאַרפט אַראָפּברענגען דעם אַלטן פריערדיקן רב, דעם צעיאַכמערטן און פאַרקאָלטענטן. דער נײער רב, כאָטש אַ ליטװאַק, האָט זײער שײן אױסגעזען, שיר נישט װי אַ גלח, װאָס װעט זײער פאַסן זיך אױף די רײכע שמחות, װען מען װעט אים ברענגען. נאָך אײדער מען האָט אים פאַר רב געמאַכט, האָט ער שױן באַצײטנס געלערנט זיך פױליש, כדי צו קאָנען רעדן מיט לײט. דאָס איז דעם פאַבריקאַנט זײער געפעלן געװאָרן.

צװײטנס, איז דער רב געװען אַ חשוב בײם גובערנאַטאָר. אין דער ליטװישער שטאָט זײנער האָט ער צו דער קרױנונג פון אַלעקסאַנדער דעם דריטן זײער אַ שײנע רוסישע דרשה געהאַלטן פאַר די ייִדן און די טשינאָוןניקעס, אױך האָט ער אַ גרױסע ברכה אױף פאַרמעט צום קײזער אַלײן געשיקט. ער האָט דערפאַר פון הױף אַ מעדאַל געקראגן. צװישן ייִדן האָט מען גערעדט, אַז ער האָט אױך אַ גאָלדן שװערדל געקראָגן אַלס מתנה. קײנער האָט דאס נישט געזען, דאָס געלדענע שװערדל, אָבער געװוּסט האָט מען דערפון אין אַלע ייִדישע שטעט. אױך אין לאָדזש האָט מען שױן װעגן דעם שװערדל

די ברידער אַשכנזי

געװוּסט. דער פאַבריקאַנט פלידערבױם, אַ חשוב בײם גובערנאַטאָר, האָט דעריבער זיך גלײך אַװעקגעשטעלט אױפן צד פון די ליטװאַקעס, כאָטש ער האָט זײ, װי מערסטנס פּױלישע ייִדן, נישט ליב געהאַט. קעגן פלידערבױמען האָט קײנער נישט געקאנט רעדן. דער נײער רב האָט טאַקע, װי נאָר ער איז געקומען, אָפּגעשטאַט אַ װיזיט בײם שטאָטישן פּאָליצמײסטער, און טאַקע מיט דעם מעדאַל אױף דער זײדענער קאַפּאָטע. קינד און קײט איז געקומען צו לױפן אױף חידוש. און דער ליטװאַק איז געװאָרן רב אין שטאָט.

פון דעמאָלט אָן האָבן זײ גאָר פאַרריסן די נעז, די פרעמדע, געקוקט אױף די פױלישע פון אױבן אַראָפּ. זײ האָבן גענומען בױען הײזער, פאַרלײגן געשעפטן, עפענען פאַבריקן, אַראָפּברענגען רוסישע סוחרים און פירן לאָדזשער סחורות איבער אַלע װינקעלעך פון גרױסן רוסלאַנד. ליטװישע לערער, בוכהאַלטערס, דענטיסטקעס, אַקושערקעס האָבן אָנגעהױבן ציען פון אַלע עקן רוסלאַנד קײן לאָדזש. מגידים, שאַרפע רעדנערס, פול מיט משלים און גלײכװערטלעך, האָבן געדרשנט אין די שולן. אַגענטן פון נײמאַשינען, פון רוסישע פאַרזיכערונגס-געזעלשאַפטן, אױפקױפער, מעקלער, קאָמיסיאָנערן, װאָיאַזשאָרן, האָטעל-גײער האָבן זיך מיט יעדן טאָג נײע געװיזן אין שטאָט, געהאַנדלט, גערעדט, געמעקלט, געקױפט, פאַרקױפט אין פול געװען אין אַלע גאַסן און געסלעך.

די שטאָט איז געװאקסן, אױסגעשפּרײט זיך, אױפגערודערט געװאָרן פון דעם פרעמדן טומל, ראַשיקײט, באַװעגלעכקײט און ענערגיע. צוזאַמען מיט די פרעמדע ליטװאַקעס האָבן זיך אין אײנעם אַ טאָג אױפן באַלוט צװײ נײע מענטשן באַװיזן, װאָס האָבן גלײך דעם באַלוט אױפגערודערט מיט זײער קומען.

אין אַ פריען װינטערדיקן שטאַרק-פראָסטיקן אָװנט, װען ייִדן זענען אײנגעהױקערטע, מיט די בערדלעך באַהאַלטן אין די לאַצן, פון מנחה און מעריב געגאַנגען, האָבן זיך אױף די שמאָלע געסלעך צװײ פרעמדע מאָדנע לײט געװיזן. מיט קורצע קלײדער, מיט װינטערדיקע קוטשמעס אױף די קעפּ, מיט זעלנערישע באַשליקעס אױף די העלדזער און מיט קעסטלעך, באַהאַנגענע מיט טשײניקעס, אין די הענט, האָבן זײ תּחילת אױסגעזען װי אױסגעדינטע זעלנער, װאָס קומען צוריק נאָך דינסט. אָבער אַז ייִדן האָבן זיך אין זײ נעענטער אײנגעקוקט, האָבן זײ געזען, אַז גאָרנישט זעלנעריש איז דאָ סײ אין זײער הילוך, סײ אין זײער אױסזען. אײנער פון זײ איז געװען אַן עלטערער, שױן אין די יאָרן ; דער צװײטער איז געװען יונג, אָבער זײן פּנים איז געװען בלאַס, גאָרנישט װי בײ קײן זעלנער. דער עלטערער האָט זיך דערנעענטערט צו אַ לאַמטערן און בײ דער טונקעלער שײן געזוכט אין אַ קלײן שטיקל פּאַפּיר.

— צו װעמען דאַרפט איר ? — האָבן ייִדן געפרעגט בײ די פרעמדע.

— אפשר װײסט איר, װוּ זיצט דאָ קײלע בוכבינדער ? — האָט דער

252

די ברידער אַשכנזי

עלטערער געפרעגט אין אַ האַלב ליטװיש און האַלב לאָדזשער לשון.

קײנער האָט נישט געװוּסט.

— קײלע, טוביה דעם װעבערס װײב, — האָט דער עלטערער פאַרריכט.

קײנער האָט נישט געװוּסט.

— קײלע, „טוביה ס'איז נישט הפקר אַ װעלטס" װײב, — האָט דער פרעמדער אױסגערעכנט.

— אָ, קײלע „טוביה ס'איז נישט הפקר אַ װעלטס" װײב, — האָבן די ייִדן זיך דערפרײט. — אַזױ רעדט ! קומט, װעלן מיר אײך װײזן. זיװױנט װױנט דאָ באַלד אין ראָג, אין אַ קעלער לעבן בעקער.

די פרעמדע האָבן אונטערגעהױבן די קעסטלעך און געגאַנגען מיט די ייִדן. אָבער פּלוצלונג האָט זיך אײנער פון די ייִדן אױסגעדרײט, אָנגעקוקט גוט דעם עלטערן און אַ פּאַטש געטאָן מיט די הענט.

— טוביה, איך זאָל אַזױ האָבן אַ גוט יאָר, װי ס'איז טוביה ! שלום עליכם !

אײדער טוביה האָט נאָך באַװיזן אַהײמצוקומען צו זײן װײב, זענען שױן עטלעכע ייִנגלעך, װאָס זענען געגאַנגען מיט די טאַטעס פון דאַװנען, געפלױגן צו דער טוביהכעס קעלער און אַלע אין אײן אָטעם אױסגעשריגן :

— קײלע, אײער מאַן איז געקומען, קײלע !

נישט אַזױ לײכט, װי דער ייִד אין דרױסן, האָט קײלע דערקענט איר מאַן. זי האָט צום ערשטן אין צעטומלעניש אָנגעקוקט דעם פרעמדן מאַן אין די פרעמדע קלײדער, דערנאָך אַ בליק געטאָן אױף דעם אַנדערן מאַן, דערנאָך האָט זי זיך באַגאָסן מיט רױטקײט, דערנאָך האָט זי געכאַפּט אַן עק פאַרטעך אין מױל אַרײן, דערנאָך האָט זי גענומען װישן מיטן פאַרטעך אַ נאַס בענקל.

טוביה האָט פון זיך אַראָפּגענומען דעם באַשליק, נאָר קײלע האָט אַלץ נישט געגלױבט אירע אױגן. ער איז גאָרנישט געװען דער אײגענער טוביה, װאָס מען האָט אים בײנאַכט אַרױסגענומען פון בעט אַרױס. טוביה האָט גענומען רעדן

— קײלע, — האָט ער געזאָגט, — װאָס מאַכסטו ?

קײלע האָט נישט דערקענט נישט זײן קול, נישט זײן רעדן. ער האָט גערעדט גאָרנישט װי אַמאָל, עפּעס שאַרף און ליטװיש, און אַפילו, אַז ער האָט אַרױסגענומען פון זײן קעסטל אַ פאַטשײלע און איר געגעבן אַ מתנה, האָט זי נאָך אַלץ נישט אױפגעהערט קוקן אױף אים מיט אָפענע אױגן און מיט פאַרלײגטע הענט אױף דער ריזיקער ברוסט. נאָך װײניקער האָט זי געװאָלט גלױבן, אַז דער צװײטער מענטש איז ניסן מורה-הוראהס, װאָס מען האָט אים גערופן תּרבות-רעה.

גאָר אַן אַנדערער איז ער איצט געװען דער באַלוטער געזעלן. אַן עלטערער, אַן אױסגעװאקסענער, אַ ברױן-הױטיקער מיט אַ װײכן פּוך אױף די באַקן, װאָס האָבן אָנגענומען דעם אױסזען פון ייִדישע פּיאות, איז ער

די ברידער אַשכנזי

שטאַרק ענלעך געװען צום פאָטער זײעם. פּונקט װי בײ דעם פאָטער זײנעם, איז זײן פּנים געװען בײנערדיק און אַסקעטיש, פּונקט װי בײם פאָטער, זענען זײנע גרױסע שװאַרצע אױגן געװען אָפן, ברײט פונאַנדערגעריסן, נאָר צוזאַמען דערמיט האָבן זײ נישט געקוקט גלײך, נאָר אַריבער זיך, װי זײ װאָלטן עפּעס װײטע זאַכן געזען, הימלישע, װאָס קײנער זעט זײ נישט. זעלטן אַז אַ שמײכל האָט זיך געװיזן אױף דעם שאַרפן טונקלהױטיקן פּנים. אָבער די גאַנצע מענלעכע בײנערדיקע פיגור זײנע האָט געשטעקט אין זײנע פרעמדע קלײדער, װאָס אין פּױלן זעט מען זײ גאָרנישט. אױף די שװאַרצע הױזן האָט ער אַ רוסיש העמדל געטראָגן, גױאיש אױסגענײט בײם קראַגן, פאַרבונדן מיט אַ פאַרביק גאַרטעלע. די שװאַרצע געקרײזלטע האָר זײנע, װאָס פאַלן אַזש אַרײן אין בלױקײט, האָבן אין אַ סך געדיכטע קרױזן באַדעקט זײן קאָפּ. די ברעמען געדיכטע, שאַרף אָנגעצײכנטע, זענען זיך צונױפגעװאקסן איבער דער נאָז, שטרענג און ערנסט. קײלע, צוזאַמען מיט אַלע קינדער אירע, װיפיל זי האָט נאָר געהאַט, האָבן נישט אױפגעהערט אײנקוקן זיך אין דעם פרעמדן יונגנמאַן, װאָס איז האַלב ייִד, האַלב גױ.

— װאָס ס'האָט זיך מיר געחלומט די נאַכט און יענע נאַכט, — האָט זי געבײטלט חלומות און אױסגעשפּיגן. — ביסט אַ מבין !...

טאָמער איז דאָס נאָך געװען װײניק, האָט ער געהאַלטן אין אײן אַרױסשלעפּן ביכער און ביכלעך פון זײנע קעסטלעך און טעשלעך, שװערע, רוסישע, געדיכט-געדרוקטע ביכער, װאָס ער האָט זײ מיט אַזאַ צערטלעכקײט אַרומגעװישט און אָפּגעשטױבט, װי פרומע ייִדן באַגײען זיך מיט ספרים. אַפילו אין רעדן האָט ער מער רוסיש אַרײנגעװאָרפן װי ייִדיש.

— אַ װאָרט נישט צו פאַרשטײן, — האָט קײלע געברומט.

פּונקט אַזױ האָט דער באַלוט נישט דערקענט די צװײ מענטשן, נישט זײער הילוך, נישט זײער רעדן, נישט זײער נײ ליטװיש לשון, און װײניקער פון אַלץ זײער פירעכץ.

תּחילת איז מען פון אַלע געסלעך געקומען צו לױפן אָנקוקן די צװײ פרעמדע לײט. ייִדן האָבן זײ געשטעקט שלום, װײבער האָבן זײ געמאָסטן פון קאָפּ ביז די פיס, קינדער זענען געשטאַנען פאַר די טירן מיט די פינגער אין די נעזלעך פאַר חידוש. פּונקט אַזױ פלעגט דער באַלוט אױפנעמען יעדן צוריקגעקומענעם נײעם אױסגעדינטן סאָלדאַט, װאָס ברענגט מיט פון װײטן רוסלאַנד נײע מעשות, נײע קלײדער און אַ נײ לשון. אָבער בעת אַלע צוריקגעקומענע סאָלדאַטן האַלטן זיך בלױז מיט זײער פרעמדקײט עטלעכע טעג, דערנאָך װערן זײ צוריק אײגענע, טוען אָן די אַלטע ייִדישע קלײדער, לאָזן זיך װאַקסן בערד, נעמען רעדן דאָס הײמישע לשון, און אַ חוץ אַ פאָטאָגראַפיע בלײבט גאָרנישט פון זײער פרעמדקײט — האָבן די צװײ צוריקגעקומענע גאָרנישט געװאָלט אַרײנקריכן אין אַלטן.

שױן שבת, װען דאָס װעבערישע שולכל „אהבת רעים" האָט זיך גע-

254

די ברידער אַשכנזי

גרײט צוריק מכבד זײן טוביהן מיטן לײענען אין דער תּורה, װי זײן חזקה איז געװען יאָרן-לאַנג, איז טוביה נישט געקומען דאַװענען. דער עולם האָט געמײנט, אַז ער דאַװנט אין דער הײם און איז געקומען צו אים בעטן אים אױף קידוש, װאָס מען האָט פאַר אים און פאַר ניסנען אָנגעגרײט. אָבער ער האָט אין דער הײם אױך נישט געדאַװנט.

— ער דאַװנט גאָרנישט, — האָט קײלע געקלאָגט פאַר די ייִדן. — נאָר מען סודעט זיך און מען לײענט ביכלעך, און קײן היטל אױפן קאָפּ טוט מען נישט אָן, װי די גױים...

— ליטװאַקעס געװאָרן, — האָבן פרומע ייִדן געזיפצט. — פאַרגעסן אָן גאָט.

אַ קורצע צײט האָט מען נאָך געגלױבט אױפן באַלוט, אַז די צוריקגעקומענע האָבן געבראַכט געלט פון רוסלאַנד. נישט אײנמאָל האָט מען געהערט, װי פאַרשיקטע קײן סיביר פאַר אונטערצינדן זענען דערנאָך צוריקגעקומען מיט אַ סך געלט. צוליב דעם טאַקע האָט מען באַרעכטיקט זײער גױאישקײט און מען האָט זײ מוחל געװען. אָבער אַז אינגיכן האָט זיך טוביה צוריקגענומען אַרבעטן בײ אַ מײסטער אױף אַ שטול און ניסן האָט גענומען געבן רוסישן לעקציעס אין אָרעמע הײזער, האָט מען געזען אױפן באַלוט, אַז זײ זענען גלאַט גױים, אָרעמע דליתים און אַפּיקורסים, װאָס אַזעלכע האָבן נישט די װעלט, נישט יענע װעלט, און מען האָט זײ גענומען אױסמײדן.

נאָך מער האָט מען אָנגעהױבן קוקן מיט מורא אױף טוביהס קעלער, װען באַלד דערנאָך האָבן זיך מאָדנע פּאַרשױנען גענומען ז-רײען דאָרט, פרעמדע און מאָדנע-אױסזעענדיקע, װאָס קײנמאָל האָט מען נאָך אַזעלכע אױפן באַלוט נישט געזען.

מיט דעם אָנפאָר פון אַלערלײ סוחרים און קאָמיסיאָנערן, גאַסן-הענדלער און בוכהאַלטערס, װאָיאַזשאָרן און לערערס, האָטעל-גײער און „בראַקע - אױפקױפערס, זענען פון רוסלאַנד און ליטע מאָדנע יונגעלײטלעך קײן פּױלן אָנגעקומען, גרױס-האָריקע, באַברילטע, מיט רוסישע העמדלעך אױף די ייִדישלעכע געבױגענע אַקסלען, מיט סטודענטישע היטלען אָדער מיט װײכע ברײט-ראַנדיקע שװאַרצע היט. אױך זײערע מײדלעך, װאָס האָבן זיך לעבן זײ געהאַלטן, זענען געװען פּראָסט געקלײדעטע, מענלעך-זעלבסטשטענדיקע, געשױרענע און רױכערנדיקע, װאָס אין פּױלן האָט מען אַזעלכע גאָרנישט געזען.

אָט די יונגעלײט און מײדלעך האָבן איצט אָנגעהױבן אָפט אַראָפּצוקריכן צו טוביהן אין קעלער. װאָס אַזױנס זײ האָבן דאָרט געטאָן, האָט קײנער נישט געװוּסט, נאָר פאַרשטאַנען האָט מען אױפן באַלוט, אַז קײן תּהילים זאָגט מען דאָרט נישט. באַלד דערױף האָבן די יונגע באַלוטער געזעלן גענומען קלעפּן צו דעם קעלער, איבערהױפּט אין די שבתים און יוםטובים. װײבער האָבן געװאָלט דערגײן בײ דער טוביהכע, װאָס מען קומט

די ברידער אַשכנזי

255

דאָס אַזױ דאָרט צו דעם מאַן אירן, נאָר די טוביהכע האָט גאָרנישט געװוּסט װאָס צו זאָגן.

— נאָר מען רעדט און מען לײענט ביכלעך, — האָט זי געזאָגט. — אַז איך װײס גאָרנישט, װאָס מען האָט אַזױפיל צו רעדן.

אױפן באַלוט האָט דאָס װעבערישע שולכל „אהבת רעים" מיט יעדן שבת מער אָנגעװאָרן די יונגע געזעלן בײם דאַװענען. אָנשטאָט אין שולכל, זענען די בחורים געגאַנגען צו טוביהן אין קעלער. דאָרט האָט פאַר זײ ניסן דעם מורה-הוראהס און טוביה, דער אַמאָליקער בעל-קורא פון שולכל, נײע זאַכן דערצײלט, זאַכן, װאָס זעען אָנפאַנגס אױס אױסטערליש, פאַנטאַסטיש, אָבער װאָס מער מען הערט זיך צו צו זײ, אַלץ מער װערן זײ אײגן, נאָענט און פאַרכאַפּן אינגאַנצן. טוביה האָט װעגן דעם לעבן פון די אַרבעטער אין די ליטװישע שטעט דערצײלט, װעגן זײערע שטענדיקע מלחמות מיט די באַלעבאַטים, װעגן זײער אחדות, אין װעלכער זײ האַלטן זיך, און װעגן די קאַסעס, װאָס זײ האָבן זיך געמאַכט פון די אײגענע צונױפגעזאַמלטע גראָשנס, כדי צו קאָנען קעגנשטעלן זיך זײערע באַלעבאַטים און באַדריקער. די געזעלן אין די שבתדיקע קאַפּאָטעס האָבן מיט אָפענע מײלער געשלונגען די פרעמדע און נאָענטע רײד, װאָס דאָ האָט מען גאָר װעגן אַזעלכע זאַכן נישט געהערט קײנמאָל.

— אױך מיר װעלן צאָלן, — האָבן זײ געזאָגט, — װי אַ נדר װעט מען צאָלן פּינקטלעך.

ניסן האָט װעגן העכערע זאַכן דערצײלט, װעגן דעם לעבן פון אַרבעטער אין אױסלאַנד, װעגן דער פראַנצױזישער רעװאָלוציע, װעגן דער סאָציאַליסטישער באַװעגונגל װעגן די רוסישע קעמפער און זײערע העלדנטאַטן, װעגן קאַפּיטאַל און אַרבעט און אױך אַביסל װעגן נאַטור-װיסנשאַפט און דער געשיכטע פון מענטשן און פעלקער. גלאַטיק און פאַרשטענדלעך, װי ער איז געװױנט געװען בײם פאָטער אין שטוב בײם לערנען, מיט װאַרעמקײט און גלױבן, האָט ער אין טונקעלן קעלער פאַר די באַלוטער אױסגעאַרבעטע געזעלן — װעלט און מענטשן, זאַכן און געשעענישן אױפגעקלערט, קלאָר געמאַכט, מיט ליכט פון שכל באַלױכטן. די געזעלן זענען געזעסן מיט אױפגעריסענע אױגן, מיט אָפענע מײלער.

— אמת, — האָבן זײ געזאָגט, — אמת.

זײער גאַנץ פינצטער לעבן, די אײגענע שפלות איז אין טונקעלן קעלער בײ די מענטשן פאַרשװוּנדן געװאָרן. זײ האָבן זיך געפילט געהױבן בײ זיך אַלײן. דאָס ערשטע מאָל װי מען האָט נישט גערעדט צו זײ װעגן זײער נישטיקײט און הבל-הבלים, װי זײ האָבן עס שטענדיק געהערט פון די מלמדים און מגידים, נאָר װעגן זײער װיכטיקײט און כוח, זײער װערט און חשיבות. דאָס לעבן האָט געקריגן אַ זין. נאָך מער זין האָט עס געקריגן, װען טוביה און ניסן האָבן זײ אין אַ סוד אײנגעהילט, קאָנספּיראַציע זײ געלערנט. שױן

די ברידער אַשכנזי

דאָס װאָרט, דאָס פרעמדע און געהײמע, האָט די יונגע מענטשן פאַרכאַפּט, אין מאַרך און אין בלוט זײ אַרײנגעפלאָסן.

— נאַט אײך תּקיעת-כף, — האָבן זײ געזאָגט און באַהאַלטן טיף אין די קעשענעס די קלײנע מאָגערע ביכלעך און בלעטלעך, װאָס מען האָט זײ אײנגעטײלט אין קעלער.

אױף די פּעק סחורות ליגנדיק נאָך אַ שװערן טאָג אַרבעט, האָבן זײ, בגנבה, שטיל, די באַלעבאָסטעס זאָלן נישט הערן, אַרױסגעדרײט די פאַררױכערטע נאַפט-לעמפּלעך און געשלונגען די שלעכט-געדרוקטע ביכלעך.

טוביה האָט געשאַפן קרײזלעך, אַרײנגעצױגן נײע װעבער און געזאַמלט צענער-גראָשנס בײ די געזעלן פאַר דער קאַסע. אַפילו עלטערע װעבער, ייִדן צעבראָכענע אין אַלטפרענקישע, האָבן זײערע קופּערנע צענערס אַנטקעגנגעטראָגן אים יעדן פרײטיק. ענג איז שױן געװאָרן אין די שבתים בײ טוביהן אין קעלער. אױף קעפּ איז מען געשטאַנען און נישט געקאָנט אַרײן. די געזעלן האָבן אױפגעהערט אַרומקריכן איבער די הינטערשטאָטישע פעלדער מיט מײדלעך אין די שבת-טעג, נאָר געקומען צו טוביהן. פּונקט װי אַמאָל זײ פלעגן הערן פּרק, האָבן זײ איצט געהערט די מאָראַלישע רײד װעגן מענטשן אין לעבן, גערעכטיקײט און אומרעכט.

פון קעלער אַרױס האָבן זיך די קרײזלעך פאַרשפּרײט איבער דעם גאַנצן באלוט. מען איז זיך אין די שבתים און יום-טובים צונױפגעקומען אין קלײנע טײ-הײזלעך, אין קאָנסטאַנטינער װאַלד. מער װי אומעטום האָט מען זין. פאַרזאַמלט בײ פײװעלע דעם שמאַטע-הענדלער אין זײנע גרױסע אָפּגעלאָזענע שטובן, װאָס זענען אָנגעשטעלט מיט ביכער פון אַלע זײטן.

פײװעלע שמאַטע-הענדלער האָט פון קײן באַלמעלאָכעס נישט געהאַלטן. באַלמעלאָכעס, האָט ער געװוּסט, זענען גראָבע יונגען, װאָס פאַרשטײען גאָרנישט אין השכלה און אפּיקורסות. אױך האָט ער אַלײן בײ זײנע שמאַטעס געהאַלטן מײדלעך צי דער אַרבעט און אַ באַלעבאָס געװען װי אַלע אַנדערע באַלעבאַטים. ניסנס רײד װעגן דער נײער תּורה זײנער, װאָס ער האָט מיטגעבראַכט פון דער װעלט, זענען צו דעם קלײנעם עלטערן ייִדל אין געקרײזלטן קאָפּ נישט פאַרקראָכן. אָבער פּונקט װי פריער, איז ער אַן אַפּיקורס געװען, געברענט מיט צאָרן קעגן גאָט און זײן תּורה. און פון ניסנס אַלע רײד האָט ער געװאָלט װיסן אײן זאַך.

— אַפּיקורסות פאַרשפּרײט איר, צי נישט ? — האָט ער געפרעגט זיך.

— יאָ, ר' פײװעלע, — שטאַרק.

— אױב אַזױ, איז מײן שטוב פאַר דיר מיט דײנע לײט אָפן, — האָט פײװעלע געזאָגט אַ גליקלעכער און אַלע קנײטשטן פון זײן פּנים, צוזאַמען מיט אַלע צױטן אין זײנע געקרײזלטע האָר און בערדל, האָבן געקװאָלן פון נחת.

די גרױסע אָפּגעלאָזענע שטובן זײנע, װאָס מיט די אָנגעװאָרפענע ביכער האָבן זײ אױסגעזען װי אַ חסידים-שטיבל, זענען אין די שבת-טעג איצט פול געװען מיט מענטשן. אױך די בית-המדרש-בחורים, װאָס האָבן זיך דאָ

די ברידער אַשכנזי

257

שטענדיק אױפגעהאַלטן, האָט ניסן אַרײנגעצױגן. אַלײן אַ געװעזענער ישיבהבחור, האָט ער גלײך געקאָנט צוקומען צו זײ. ער האָט געקאָנט רעדן מיט זײער לשון, פירן מיט זײ ױכוחים װעגן תּורה און אמונה. איבערהױפּט האָט ער זײ גענומען מיט דער לערע, װאָס ער האָט זײ געגעבן. ער האָט געקענט זײער לעכצן נאָך בילדונג און װיסן, און ער האָט זײ געגעבן לעקציעס, געלערנט מיט זײ רוסיש און מאַטעמאַטיק, נאַטורװיסנשאַפט און געשיכטע. צוזאַמען דערמיט האָט ער געלערנט אַנדערע לערעס, שאַרפע און פאַרבאָ - טענע, שכלדיקע און טיפע, װאָס האָבן די צעפלאַמטע ישיבה-בחורים אָנגעצונדן.

ער האָט אַ סך שטודירט, ניסן, פאַר די יאָרן פון זײן פאַרשיקונג, געלערנט בײ די סטודענטן, װאָס זענען פאַרשיקט געװאָרן פון די אוניװערסיטעטן, נאָך מער אַלײן געאַרבעט. װי דער פאָטער זײנער אין די ספרים, אַזױ האָט ער געגראָבן זיך אין זײנע ביכער, געשלונגען, און פּונקט װי זײן פאָטער, האָט ער אױך אױף די מאַרגינעסן פון די ביכער מיט קלײנינקע רוסישע אותיות באַמערקונגען געשריבן, צוגעבענישן און קשיות. מער װי אין אַלע אַנדערע לערעס, האָט ער געשטעקט אין דער מאַרקסיסטישער לערע, װאָס איז נאָך אין רוסלאַנד געװען אַ נײעס, נאָר אין די ליטװישע שטעט און שטעטלעך האָבן זיך שױן די ייִדישע רעװאָלוציאָנערן מיט איר אַרומ - געטראָגן און פאַרשפּרײט זי מיט גרױס אײפער. מיט אַ פײערדיקן דורשט האָט ניסן אײנגעשלונגען די נײע לערע, פאַרכאַפּט געװאָרן פון איר לאָגיק און טיפקײט, פון איר גלײכקײט און גאונישן געבױ. ער האָט זיך שױן פון דײטשן בוך „קאַפּיטאַל" נישט געשײדט, אַרומגעפירט אים מיט זיך, װי אַ פרומער ייִד מיט טלית און תּפילין. און פּונקט װי דער פאָטער זײנער, װאָס האַלט, אַז די תּורה איז נישט בלױז אַלײן צו לערנען, נאָר אױך צו פאַרשפּרײטן איר חכמה צװישן אַלע, אַזױ האָט אױך ניסן פאַרשפּרײט די נײע תּורה זײנע און אױסגעלאַכט, אױסגעשפּאָט די אַלע, װאָס װילן זי נישט אנערקענען. נאָך דאָרט, אין דער ליטװישער שטאָט זײנער, האָט ער מיט אַן אײזערנער לאָגיק און מיט ביטערן חוזק באַקעמפט די אַלע נאַראָדניקעס, װאָס האָבן געשטעקט אין ראָמאַנטישע גלױבנס, געדינט פרעמדע געטער און נישט אָנגענומען די תּורה זײנע, די אמתע און די אײנציקע.

איצט האָט ער זי פאַרשפּרײט צװישן די ישיבה-בחורים בײ פײװעלע דעם שמאַטע-הענדלער אין שטוב.

אָרעמע, געדריקטע, מיט אױסגעשאַרפטע קעפּ פון תּורה, מיט אָפענע מוחות פאַר פילאָזאָפישע געדאַנקען, אַבסטראַקטע באַגריפן, האָבן זײ שנעל אױפגעכאַפּט די מאַרקסיסטישע פילאָזאָפיע, װאָס ניסן האָט פאַר זײ שכלדיק אױסגעטײטשט, און פאַרכאַפּט געװאָרן פון איר. פײװעלע, דער שמאַטעהענדלער, האָט געקװאָלן מיט אַלע צױטן אין זײן געקרײזלטן בערדל פון ניסנס פאַרשפּרײטן בילדונג בײ אים אין שטוב. ער איז געװען שטאָלץ מיט אימ, װי אַ טאַטע מיט אַ זון אַ מושלם. שבת פלעגן די װעבער זיך אָנקומען,

258

די ברידער אַשכנזי

איבערהױפט די חסידישע געזעלן, די, װאָס די נױט אין שטוב האָט זײ אַװעקגעריסן פון די גמרות און פאַרפּלאָנטערט זײ אין די װעב-שטולן. געװױנט געװען שטענדיק צו לערנען, צו ספרים, האָבן זײ נישט געפילט קײן גרױסע הנאה אין די שבתדיקע שפּאַצירנס הינטער דער שטאָט, װוּ נײטאָרינס און שפּולערקעס האָבן געקנאַקט קערלעך אין די זײטן פון די בחורים, און װױלע יונגען, לאָדזשער פּרעטענזיע-נעמער, האָבן זיך געטשעפעט צו די געזעלן, אַראָפּגעריסן זײ די זײדענע טיכלעך און געפאָדערט אױסקױף-געלט פאַר מעגן שפּאַצירן מיט די מײדלעך. זײ האָבן געזוכט תּורה, און זײ זענען געקומען צו פײװעלע דעם שמאַטע-הענדלער אין די שבתים.

די אױפקלערערישע זאַכן האָבן פײװעלען נישט אינטערעסירט. זײ זענען געװען װעגן העכערן לױן, װײניק אַרבעט, װאָס האָבן גאָרנישט געהאַט מיט אַפּיקורסות צו טאָן. אָבער צוזאַמען דערמיט האָט מען אױך גערעדט קעגן רעליגיע, פרומע לײט, רבנים און צדיקים, און אים איז אַ שטיק געזונט צוגעקומען.

— רױכערט ייִדן, — האָט ער זײ געמונטערט און געטײלט פּאַפּיראָסן.

דער רױך אין שבת האָט אים פאַרשטעלט יעדע מורא פאַר די פאַרזאַמלונגען.

אין די װעבערײען האָבן נײע לידער זיך געלאָזט הערן בײ דער אַרבעט, לידער װעגן קײסער, פון װאָס די מײסטערס האָבן זיך געכאַפּט בײ די אױערן

— לאָבוסעס ! — האָבן זײ געשריגן, פאַרשטאָפּנדיק זיך די אױערן. — װענט האָבן אױערן. איבער אײך װעט מען אונדז פאַרשיקן אין קײטן קײן סיביר.

נאָך מער האָבן זײ זיך געכעסט, װען אין די לידער האָט מען װעגן זײ אַלײן, די מײסטערס, שלעכטע, בײזע װערטער גערעדט.

— אז די מײלער זאָלן זײ נאָר הינטן שטײן, — האָבן די מײסטערינס געשאָלטן די יונגען, — פאַרן שפּײען אױפן ברױט, װאָס מ'פרעסט.

די לידער האָבן זיך פאַרשפּרײט שנעל, געגאַנגען פון װעבערײ צו װעבערײ. די מײסטערס האָבן געסטראַשעט די געזעלן, אַז זײ װעלן זײ פאַרמסרן פאַר די טאַטעס זײערע, פאַרן רב, אָבער די יונגען האָבן זיך נישט געמאַכט דערפון.

— מיר זענען באַלעבאַטים איבער זיך אַלײן, — האָבן זײ געענטפערט.

די מײסטערס זענען פאַרשטאַרט געװאָרן פון די עזותדיקע רײד, װאָס אַזעלכע האָט מען גאָר קײנמאָל נישט געהערט.

ביסלעכװײז האָבן די געזעלן אַלץ װײניקער גענומען פאָלגן זײערע מײסטערס. זײ האָבן נישט געװאָלט אָפּטראָגן די סחורות צו די פאַבריקאַנטןארױסגעבער, זײ האָבן אױפגעהערט אַרבעטן שפעט אין דער נאַכט.

— גענוג, — האָבן זײ געזאָגט, — צײט צו מאַכן נאַכט.

די ברידער אַשכנזי

259

זמנניקעס האָבן אױפגעהערט פאָלגן אַ גאַנג דער מײסטערין, נישט געװאָלט אַרױסטראָגן דאָס מיסט, אָפּגעזאָגט זיך אַװעקצוטראָגן דאָס טשאָלנט פרײטיק צום בעקער. אין די בתי-מדרשים האָבן טאַטעס גערעדט מיט זאָרג װעגן דעם זינדיקן דור, װאָס װידערשפּעניקט אין די עלטערע.

— מען רעדט אױף גאָט און משיח, — האָט מען געזיפצט.

— מ'רעדט אַלדאָס בײז אױפן קײסער, — האָט מען זיך אײנגערױמט שטילערהײט אױפן אױער, כדי מען זאָל נישט דערהערן דאָס װאָרט.

— אַלץ די ליטװאַקעס, — האָבן פרומע ייִדן געביטערט. — אײן קרעציקע שאָף װעט די גאַנצע סטאַדע קרעציק מאַכן.

אױפן באַלוט האָבן פאָליציאַנטן גענומען זיך אָפטער װײזן און אַרײנקוקן אין די אָפענע טירן פון די װעבערײען.

— הײ, טאַטעלע, מאַמעלע, — האָבן זײ געברומט, דראָענדיק מיט אַ פינגער, און אַװעקגעגאַנגען מיט גאָרנישט, פּונקט װי זײ זענען געקומען.

קאַפּיטל צװײ

דעם װאָרקער רבינס װערטער, פאַרװאָס ר' אברהם הערש אַשכנזי האָט אַזױ מורא געהאַט, זענען מקױם געװאָרן.

נאָך שמחה מאירן איז יעקב בונעם אַװעק פון ייִדישקײט. װי לאַנג דער פאָטער האָט געלעבט, האָט יעקב בונם אױסגעהיט זיך פאַר אים מיט זײנע גױאישע דרכים. אין װאַרשע איז ער טאַקע געגאַנגען אין קורצע קלײדער, אַרומגעפירט זיך מיט לעב-יונגען איבער די קאַבאַרעטן און גאָרנישט אָפּגעהיט קײן ייִדישקײט. אָבער אַז ער פלעגט קומען קײן לאָדזש, האָט ער זיך אָנגעטאָן די לאַנגע מלבושים און מיטגעפאָרן מיטן פאָטער אַפיל.צום רבין קײן אַלעקסאַנדער. װי נאָר דער פאָטער איז פּלוצלונג געשטאָרבן פון אַ האַרץ-שלאַג, באַלד נאָך דער שבעה, האָט יעקב בונם אַראָפּגעװאָרפן פון זיך יעדן סימן פון ייִדישקײט און אַרײנגעקראָכן אין אַזאַ עלעגאַנין., װי ער װאָלט געװען אַ פּריצישער זון פון דור-דורות. אױך דעם טאָפּלטן חסידישן נאָמען האָט ער אַראָפּגעװאָרפן, דעם בונם אינגאַנצן אָפּגעטרײסלט און פון ייִדישן יעקב געמאַכט אַ פּױלישן יאַקוב. אָבער גאָר אַנדערש װי שמחה מאיר, האָט יעקב בונם אױסגעזען אין זײן גױאישן הילוך.

אױף שמחה מאירן איז דער חסידישער יונגערמאַנטשיק, דער פּלוטעװאַטער עילױ, נישט אַראָפּ אױף קײן װײלע פון זײן פּנים, געלעגן אים אין יעדער באַװעגונג, געהאַלטן זיך אים אין יעדער קנײטש פון זײנע דײטשע קלײדער. כאָטש ער איז געװען אַ דײטש, גערופן זיך מאַקס און נישט אַנדערש גערעדט װי דײטש, אַפילו אין שטוב, איז אים דער אַמאָליקער שמחה מאיר געלעגן אין די בײנער. װי אַמאָל, פלעגט ער אין פאַרטראַכטקײט רעדן צו זיך אַלײן, קראַצן זיך בײם שפּיץ בערדל, ציען עס, װי אין די אַלטע

260

די ברידער אַשכנזי

צײטן, װען ער האָט נאָך אַ חסידישע באָרד געהאַט. ער האָט אױך גערעדט דײטש מיט אַ גמרא-ניגון, געענטפערט ייִדישלעך מיט פראַגן אױף פראַגן, גערעדט מיט האַלבע װערטער און אָנצוהערענישן, װי אַמאָל אין חדר בײ ר' ברוך װאָלף דעם מלמד. ער איז תּמיד געװען אומרואיק, פאַרשמאַיעט, פאַרקאָכט. ער האָט נאָך אַלץ גענומען מענטשן בײ די קנעפּלעך, װען ער האָט מיט זײ גערעדט, געגאָלטע מענטשן אָנגעכאַפּט בײם קין, װי זײ װאָלטן בערד געהאַט. דעם אַש פון די ציגאַרן האָט ער שטענדיק געהאַט פול אוף די לאַצן, אױפן װעסטל. דער קראַװאַט האָט נישט געװאָלט אײנליגן בײ אים אױפן אָרט, נאָר פאַררוקט זיך אָן אַ זײט. פּונקט אַזױ האָט דער האַרטער דײטשער קאַפּעליוש, װי דער צילינדער, נישט געװאָלט זיצן שטײף אױף זײן חסידישן צעטראָגענעם קאָפּ, נאָר פאַררוקט זיך אין דער הױך, װי אַ חסידיש היטל. אַלע זײנע ענגלישע קאָסטיומען אין קראַטן, װאָס ער האָט געטראָגן, כדי צו מאַכן זיך װאָס עלעגאַנטער און אָנזעעװדיקער, זענען אױף זײן פיגור, אױף זײנע חסידישע אַקסלען גערונען, געשװוּמען און גלײך זיך פאַרװאַנדלט אין אַ חסידישער קאַפּאָטע.

פּונקט אַזױ האָט זײן ייִנגערן ברודער יעקב בונם, װאָס האָט זיך איצט גערופן בלױז יאַקוב, אַלץ געפּאַסט, איז אַלץ געלעגן אױף זײן ברײטער שטאַרקער פיגור מיט אַזאַ זיכערקײט, װי ער װאָלט קײנמאָל אױף זיך קײן קאַפּאָטע נישט געטראָגן. װי אַ פּריץ האָט ער אױסגעזען אין זײנע האַלבקינסטלערישע, האַלב-פּריצישע קלײדער, אין װעלכע ער איז מיט אַזאַ לײכטקײט אַרײנגעקראָכן. אַפילו די שװאַרצע באָרד זײנע, װאָס ער האָט זיך איבערגעלאָזט. בלױז אָפּגאָלנדיק די באַקן, האָבן גאָרנישט אין קײן ייִדישער באָרד דערמאָנט. אין דעם צילינדער, אין דער ברײטער שװאַרצער פעלערינע, װאָס ער האָט מיט גראַציע פאַרװאָרפן אױף אײן אַקסל, װי עוהאָט עס געזען אין דער אָפּערע, מיט די װײסע הענטשקעס און מיט דעם עלעגאַנטן שטאָק אין דער האַנט, האָט ער אױסגעזען װי עפּעס אַן אױסלענדישער מאַגנאַט, עקסטראַװאַגאַנט און קינסטלעריש.

עס איז אים זײער גוט געגאַנגען, דעם יעקב בונמען, אױף דער װעלט ; פון אַלע זײטן האָט דאָס גליק צו אים געשײנט. װידער איז ער געװען פון אױבן איצט, פּונקט װי אַמאָל אין הױף צװישן די קינדער. שמחה מאיר איז נישט רואיק געשלאָפן אין די נעכט איבער דעם ייִנגערן ברודער זײנעם. די קנאה האָט אים געפרעסן.

קודם-כל האָט ער אים נישט געקאָנט מוחל זײן די ירושה. באַלד נאָכדעם, װי דער פאָטער זײנער האָט זיך נאָך אים, שמחה מאירן, געזעצט שבעה בײם לעבן, האָט ער אױך אים מעביר-נחלה געװען, איבערגעשריבן די צואה זײנע, אַז זײן זון שמחה מאיר האָט נישט קײן חלק אין זײן פערמעגן, אַפילו קײן בענדל פון קײן שוך זאָל ער נאָך אים נישט ירשענען. די גאַנצע ירושה איז איצט אַריבערגעגאַנגען צו די שװעסטער און צו יעקב בונמען. די ירושה איז געװען אַ גרױסע. שמחה מאיר האָט גאָר אַלײן נישט געטראַכט,

די ברידער אַשכנזי

261

אַז דער פאָטער זײנער האָט אַזאַ פאַרמעגן געהאַט. אױף יעקב בונמס טײל זענען היפּשע עטלעכע צענדליק טױזנטער אין מזומנים אַרײנגעפאַלן. שמחה מאיר איז אַרומגעגאַנגען אַ צערודערטער. ער האָט זיך גראָד אױף דער לױה בײם פאָטער שטאַרק געפּאָרעט, געלאָזט זיך אױפן בית-עולם אײנרײסן דעם לאַץ פון אַ נײעם קאָסטיום, קדיש געזאָגט, אַפילו שבעה געזעסן. ער האָט געװאָלט פאַרריכטן איצט, אױסנעמען בײ דער מוטער, בײ די שװעסטער און ברודער. אָבער די יורשים האָבן גאָרנישט געװאָלט אים ענטפערן, װען ער האָט גענומען רעדן װעגן דער ירושה. ער איז איבעריקנס נאָך אױך נישט געװען אינגאַנצן אױף אַ װעג מיט די הלואות, װאָס ער האָט גענומען בײ זײ פאַר הונצעס באַראָנענשאַפט. זײ האָבן אים געהאַט אין די הענט איצט. מיט קײן געריכטן האָט ער נישט געקאָנט גײן. אָבער צו רבנים האָט ער גענומען שלעפּן די שװעסטער און דעם ברודער. ער האָט געפּרוּװט פאַרשרײען, פאַרטומלען, אָבער יעקב בונט האָט זיך נישט געלאָזט. קײן פּרוטה האָט ער נישט געקאָנט אַרױסציען.

נאָך מער האָט אין אים געקאָכט, װען יעקב בונם איז אַרײן אין די גױאישע קלײדער באַלד נאָכן פאָטערס טױט. אָט דאָס, װאָס ער אַלײן האָט דורכגעמאַכט מיט אַזױפיל מלחמה, האָט יעקב בונם אָפּגעטאָן לײכט און גלאַטיק, װי אַלץ װאָס ער טוט. שמחה מאיר האָט נישט געפילט קײן טעם אין לעבן. עפּעס אַלץ איז אים געגאַנגען גלײך, דעם יעקב בונטען, דאָס גליק איז אַלײן צו אים אין די הענט געקראָכן, בעת ער, שמחה מאיר, האָט זיך שטענדיק געמוזט דערנאָך יאָגן, אײנרײסן, מיט די נעגל אַרױסדראַפּען.

יאָ, ער איז געבױרן געװאָרן אין אַ זײדן העמדל, דער יעקב בונט. שױן אױסערלעך האָט ער שמחה מאירן נאָך אין דער מוטערס בױך באַרױבט. ער איז געװאקסן גרױס, הױך, שײן, פרײלעך, פול מיט הנאה צו לעבן און צו זען אַנדערע לעבן. מען האָט אים ליב געהאַט, געקלעפּט צו אים. לײכט איז ער אין אַ מיליאָנעריש הױז פאַר אַן אײדעם אַרײן, כאָטש ער האָט גאָר קײן תּורה נישט געקענט, קױם אַ בלעטל גמרא זיך אױסגעלערנט ! לײכט איז ער אין די נײע קלײדער אַרײן ; לײכט איז ער איצט אין דער לאָדזשער רײכער און פרײלעכער װעלט אַרײנגעקראָכן, אין די רײכסטע הײזער אַרײנגעקומען, צו װעלכע שמחה מאיר האָט גאָרנישט געװוּסט װי אַזױ צוצוקומען.

ער האָט איצט געװױנט מער אין לאָדזש װי אין װאַרשע, יעקב בונם, און זײער אַ פרײלעך לעבן געפירט. אין נײעם האָטעל, װוּ די רײכסטע געסט שטײען אײן, האָט ער אַ שײנע בחורישע װױנונג זיך אָפּגעדועען, גאַנצע טעג אין גומענע קאַרעטן איבער די לאָדזשער שלעכט-געפלאַסטערטע גאַסן אַרומגעיאָגט זיך, כאָטש ער האָט גאָרנישט געהאַט נאָך װאָס צו אײלן, און געגריסט זיך אױף רעכטס און לינקס צו די פאַרבײגײער אױף די טראָטואַרן. זײער גיך האָט ער זיך מיט דער לאָדזשער גאָלדענער יוגנט אײנגעלעבט, אַ װעלט מיט באַקאַנטע און פרײנט געקריגן, אין רײכע שטובן

262

די ברידער אַשכנזי

אַ גאַסט געװאָרן, מיט קינסטלער, שרײבער און אַקטריסעס זיך אַרומגערינגלט, אין רעסטאָראַנען זײ געפירט, הלואות געגעבן, און אַן אײגענער מענטש אין אַלע טעאַטערס, קאַבאַרעטן, נאַכט-קלובן געװען. אַלע קעלנער אין דירעסטאָראַנען , קוטשערס פון די קאַרעטן האָבן אים געקענט און די היטלען פאַר אים געצױגן. ער האָט געקאָנט פאָרן אין אַ קאַרעטע, װי אַ געבױרענער מאַגנאַט. דאַמען האָבן אים מיט לאָרניאָנען נאָכגעקוקט.

— „האַבע די ערע, מאָיע אושאַנאָװאַניע, קיסע די האַנט !" — האָט ער פון אַלע זײטן געגריסט ברײט, געפאָכעט מיט דעם צילינדער צו מענער און דאַמען, צו פאַבריקאַנטישע רײכע זינדלעך און צו נאַכלעסיקע מאָלער, צו אױסגעפראַנטעװעטע שאַנסאָנעטקעס און צו לײטישע דאַמען.

— װי גײטס, יאַקוב ? — האָט מען אים צוריקגעגריסט, בלױז אָנרופנדיק אים בײם נאָמען.

פּונקט װי ער איז געװען לוסטיק, אױסגעקאָכט מיט אַ װעלט, אַזױ איז זײן װײב, די רײכע, קרענקלעכע חסידישע טאָכטער, געװען תּמיד אַלײן, אָפּגערוקט פון מענטשן און פאַרזױערט. זי איז געװען מאָגער און פאַרקרענקט. אױך איז זי אין טראָגן נישט פאַרגאַנגען, כאָש אַלע אין שטוב האָבן איר אױפן בױך געקוקט און זי װעגן דעם מיט חידוש אױסגעפרעגט. זי איז געװען פאַרביטערט, שטענדיק אױפגערעגט. זי האָט אַלײן נישט געפילט קײן טעם אין די גוטע עסנס און נישט פאַרגונען, װען אַנדערע עסן מיט אַפּעטיט. זי האָט אַלײן נישט געקאָנט שלאָפן געשמאַק. זי האָט איר מאַן ליב געהאַט, אױסגעגאַנגען פאַר אים. אָבער זי האָט נישט געקאָנט מיטגײן מיט אים. ער איז איר געװען שװער סײ מיט זײן טעמפּעראַמענט, װאָס פלעגט אױף אים אָנפאַלן און װאָס פאַר איר איז עס געװען בלױז אַן עול און אַ פּײן, סײ מיט זײן שטענדיקער פרײלעכקײט און שמחה. װען זי האָט נישט געקאָנט צונעמען קײן לעפל צום מױל, האָט ער געגעסן מיט אַ װאַלפישן אַפּעטיט. װען זי האָט זיך געמאַטערט אין די שלאָפלאָזע נעכט. שלינגענדיק אַלערלײ פּילן, װאָס האָבן נישט געהאָלפן, האָט ער געאָטעמט מיט לעבן און שטאַרקן שלאָף. זי האָט אים נישט פאַרגונען.

— יעקב, — האָט זי אים געװעקט, — —שלאָף נישט אַזױ, װען איך קוה אום װעלנדיק צומאַכן אַן אױג.

זי האָט נישט געקאָנט פאַרטראָגן די מענטשן זײנע, װאָס ער רינגלט זיך אַזױפיל מיט זײ אַרום, װאָס ער איז מיט אַלעמען גוט, פרײלעך, גוטברודעריש און קלאַפּט יעדן אין פּלײצע, װי מען קלאַפּט אים אין פּלײצע.

— איך לײד זײ נישט, — האָט זי געזאָגט אַ זױערע, קוקנדיק מיט האַס אױף די מענטשן.

זי איז געװען אײפערזיכטיק אױף אַלעמען, אױף אַלע װײבער, פאַר װעלכע ער פלעגט ציען דעם צילינדער, אױף אַלע אַקטריסעס, װאָס ער פלעגט זײ מאַכן רױשיקע אָװאַציעס אין טעאַטער.

די ברידער אַשכנזי

גאַל.

— װער איז די קאָקאָטע ? — האָט זי װעגן יעדער פרױ געפרעגט מיט זי אַלײן האָט מיט אים נישט געװאָלט גײן ; אױסגעמיטן זײנע באַקאַנ-

טע, פרײנט. אָבער טאָמער איז ער אַלײן געגאַנגען איז זי געװען אײפערזיכטיק, געמאַכט אים סצענעס. ער איז דעריבער זעלטן געזעסן אין װאַרשע, מערסטנס פאַרבראַכט אין לאָדזש. אין דער שטאָט, דער רױשיקער און ענערגישער, װאָס זידט פון אַרבעט און דראַנג, האָט ער אַ זײער זאָרגלאָז בחוריש האָטעל-לעבן געפירט. מען האָט אים ליב געהאַט און ער האָט אַנדערע ליב געהאַט. איבערהױפּט זענען פאַר אים אױסגעגאַנגען די װײבער — די שאַנסאָנעטקעס פון די לאָקאַלן, װי די רײכע באַלעבאַטישע װײבלעך, װאָס די מענער זײערע זענען פאַרקאָכט אין מסחר און זײ אַלײן גײען אױס פון לאַנגױײליקײט אױף זײערע שפּאַצירן אױף פּיעטראָקאָװער גאַס. זײ האָבן אים אַנטקעגן געשמײכלט, מיט די אױגן אים געגעסן. ער האָט פאַר זײ זײער נידעריק און בראַװעריש דעם צילינדער געהױבן, אַרומיאָגנדיק אין די קאַרעטן. אַמטיפסטן און נידעריקסטן פלעגט ער ציען דעם צילינדער פאַר זײן שװעגערין דינהלע, װען ער פלעגט זי אָנטרעפן אין גאַס, װי זי גײט מיט דער מוטער שפּאַצירן, בײדע אױסגעפּוצטע, מיט הױכע היט און פעדערן.

פּונקט װי אַמאָל, ייִנגלװײז, װען ער פלעגט שעהן לאַנג שטײן בײ חײםאַלטערס הױז, כדי ער זאָל זי זען, דאָס מײדל, אין פּענסיע-קלײדל און ציען פאַר איר דאָס חסידישע היטל, אַזױ פלעגט ער אױך איצט אַרומיאָגן מיט דער קאַרעטע הין און צוריק איבער דער פּיעטראָקאָװער גאַס, כדי צו דערזען זי און ציען פאַר איר נידעריק דעם צילינדער. ער האָט זי אַלץ נישט אױפגעהערט צו ליבן, געדענקט נאָך אַלץ די װאַרעמע הענטלעך אירע אַרום זײן האַלדז, װען זי פלעגט זיצן אים אױפן רוקן, געדענקט איר געלעכטער און פאַרערונג.

ער האָט נאָך אַלץ נישט געקאָנט מוחל זײן דעם ברודער זײנעם, װאָס ער האָט זי אים צוגענומען, זי, װאָס אַלע אין הױף האָבן זי פאַר זײן כלה געהאַלטן. נײן, ער איז נישט געװען גליקלעך מיט זײן װײב, דזער פרעמדער און קרענקלעכער, װאָס קאָן אַלײן נישט לעבן און פאַרביטערט אים דאָס לעבן. ער האָט תּמיד געזוכט אַ געלעגנהײט דינהלען צו זען. ער איז צו איר אין שטוב נישט געקומען. שמחה מאיר איז געװען מיט אים ברוגז. אָבער אױף די גאַסן האָט ער 'איר נאָכגעקוקט, געגריסט צו איר טיף מיטן צילינדער. די גאַנצע װאַרעמקײט צו איר האָט ער אין די גרוסן אַרײנגעלײגט.

פּונקט אַזױ פלעגט דינהלע ספּעציעל אַרומגײן איבער דער פּיעטראָקאָװער גאַס, כדי אים צו זען, דעם עלעגאַנטן אין שײנעם, װאָס איז שטאַרק ענלעך געװען צו די העלדן פון אירע ראָמאַנען.

זי האָט שױן געװױנט איצט באַזונדער, אין זײער אַ גרױסער און

264

די ברידער אַשכנזי

רײ-ער דירה, זינט דער מאַן אירער האָט איבערגענומען די גענעראַל-פאַרטרעטונג בײ די באַראָנען הונצעס. אױך איז דער מאַן אירער אַן אַנדערער געװאָרן. ער האָט אײראָפּעאישע קלײדער געטראָגן, דאָס חסידישע בערדל אָפּגעגאָלט אין נײע מענטשן צו זיך אין שטוב אַרײנגעצױגן, הײנט-װעלטיקע און רײכע. אַפילו דײטש האָט ער גערעדט אין שטוב, און זי, זײן װײב, נישט מער גערופן דינהלע, נאָר דיאַנאַ. אָבער זי האָט אים נישט פאַרטראָגן, װי פריער, בײ זײן גאַנצער דײטשקײט, איז ער געזעסן בײם טיש אַ צעטראָגענער, גערעכנט, געברומט צו זיך אַלײן, געיאָגט זיך, געאײלט, עס האָט אים פון אָרט געהױבן.

— װוּ לױפסטו ? — האָט זי אים געמוזט אָפּשטעלן, װען ער האָט גיך געגעבן אַ רײניק-אױס די צײן נאָכן פליש און געלאָזט זיך לױפן. — מען דאַרף נאָך דערלאַנגען דעם קאָמפּאָט.

פּונקט אַזױ האָט זי אים געדאַרפט לערנען, װאָס ער האַלט אין אײן רעכענען בײם עסן, פאַרשרײבט אַלע טישטעכער און סערװעטלעך, װאָס נאָר עס קומט אים אונטער דער האַנט.

— װאָלסטו אפשר אַכטונג געגעבן אױף די קינדער ? — האָט זי אים געזאָגט. — זע, װי אַזױ זײ פאַרהאַלטן זיך בײם טיש.

— די קינדער ? — האָט מאַקס אַשכנזי איבערגעפרעגט.

ער האָט גאָר פאַרגעסן, אַז ער האָט קינדער. ער האָט זײ זעלטן געזען, זעלטן מיט זײ אַ װאָרט אױסגערעדט. װיפיל מאָל זײ האָבן געװאָלט, ער זאָל זײ נעמען אױף דער קני רײטן, הױדען אַ ביסל אױף דער פוס אָדער אױפהױבן אין דער הױך, האָט ער זײ אַװעקגעשיקט צו דער מוטער.

— פורכטבאַר באַשעפטיקט, — האָט ער אַ ברום געטאָן.

ער האָט בלױז געװאָלט װיסן, װי אַזױ זײ לערנען זיך, איבערהױפּט װי דאָס ייִנגל לערנט זיך.

— נאַ, צײגע מיר די העפטע, איגנאַץ, — האָט ער גערופן דאָס ייִנגל, װאָס האָט געלערנט אין דער דײטשער שולע, — איך מעכטע דײנע שולצײגניסע נאָכזען.

דער קלײנער איגנאַץ האָט נישט מיט קײן גרױסן חשק געװיזן זײנע העפטן. ער האָט זײער שלעכטע צײכנס געהאַט פון די לערער. דער פאָטער האָט זײ אים אַרױסגעריסן פון דער האַנט, אַ פלינקן בליק אין זײ געטאָן און זיך פאַרקרימט, איבערהױפּט אױף דער אַריטמעטיק, װאָס דער קלײנער האָט אַמערגסטן געמאַכט.

— אונבעגרײפליד, װי ער האָט ניכטס פאָן מיר געערבט, — האָט ער גערעדט מיט פאַדרוס און געקוקט מיט פאָרװוּרף צו זײן װײב.

די ייִנגערע, גערטרוד, אַ קאָפּיע פון דער מוטער, האָט גראָד מיט שמחה אַנטקעגנגעטראָגן אירע העפטן פון קינדער-גאָרטן. זי האָט זײער שײנע האַנט-אַרבעט געמאַכט, אַלערלײ בלומען און שמעטערלינגען אין די העפטן אַרײנגעקלעפּט, פאַרװאָס די לערערינס האָבן זי שטאַרק געלױבט.

די ברידער אַשכנזי

265

אָבער דעם פאָטער האָבן אַזעלכע זאַכן װײניק אינטערעסירט. ער האָט פון קײן מײדלעך קײן גרױסע זאַכן נישט דערװאַרט. דערװאַרט האָט ער פון ייִנגל, איבערהױפּט אין װיכטיקע זאַכן, אין חשבון. און ער האָט אַ פּלוטעװאַטן בליק געגעבן אין דער קלײנערס העפטן און אַ ברום געטאָן אױף יוצא זײן :

— נעט, קלײנע...

זײ זענען געװאָרן פרעמד צום פאָטער, װי ער איז געװען צו זײ. זײ פלעגן זיך אַפילו איבערקוקן בײם עסן, װי אַזױ דער פאָטער רעכנט, רעדט צו זיך אַלײן, קראַצט זיך פאַרטראַכט בײם שפּיץ בערדל, פאַרלירט דאָס סערװעטל, רײניקט אױפן קול מיט דער צונג די שטיקלעך פלײש פון די צײן, אין זײ האָבן זיך פונאַנדערגעלאַכט בײם טיש, איבערװינקענדיק זיך מיט די אױגן אױפן פאָטערס העױות. די מוטער האָט צו זײ בײזע בליקן געװאָרפן, כאָטש איר אַלײן האָבן אױך דעם מאַגס חסידישע מנהגים אױפגערעגט, צו לאַכן געמאַכט.

בײ איר גאנצער גלײכגילטיקײט צו אים, האָט איר געערגערט, װען עמעצער זעט זײנע לעכערלעכקײטן, זײנע חסידישע שטיק. עס איז איר, ר' חײם אַלטערס טאָכטער, נישט אָנגעשטאַנען, מ'זאָל פון איר מאַן לאַכן. נישט נאָר האָט זי נישט דערלאָזט די אײגענע קינדער איבערװינקען זיך איבער דעם פאַרטראַכטן פאָטער, נאָר זי האָט אױך אָפּגעהיט, אַז ער זאָל בײ פרעמדע מענטשן אין גאַס נישט אַרױסרופן קײן שפּאָט.

בײ דער טיר האָט זי אים געמוזט פאַרהאַלטן, דערמאָנען אים, ער זאָל זיך אָפּשאָקלען דעם אַש פון ראָק און פאַרבינדן זיך װי געהעריק דעם קראַװאַט.

— שמחה מאיר, — האָט זי אים גערופן, — װי אַזױ גײסטו צװישן מענטשן ?

ער האָט זיך אָפּגעשטעלט, כאָטש ער האָט דעם אַלטן חסידישן נאָמען פײנט געהאַט, ספּעציעל פײנט געהאַט צו הערן אים פון זײן װײבס מױל.

— פערבינדע מיר, דיאַנאַ, איך ביטע דיך, — האָט ער איר געזאָגט אין זײן לאָדזשער אונטערזינגענדיקן דײטש, — איך װערדע ניע די קראַװאַטע אַוסבינדן קענען.

זי האָט אים דעם קראַװאַט פּינקטלעך אױסגעבונדן, אױך דאָס אַש פון דאָק אָפּגעשאָקלט, ער זאָל נישט ברענגען אױף זיך קײן לײטיש געלעכטער. אָבער יעדעס מאָל אױפסנײ, װען ער האָט זי דערבײ אַרומגענומען פאַר דער טאַליע, האָט זי זיך האַסטיק אַרױסגעדרײט און אים מיט אַ קאַלטן בליק פון די בלױע אױגן דאָס בלוט פאַרפרױרן.

— שמחה מאיר, אפשר װעסטו אײנשטײן ? — האָט זי אים אָפּגעשניטן.

ער האָט אַראָפּגעלאָזט האַסטיק די הענט, װי אונטערגעזעגטע, סײ פון אירע רײד, סײ פון נאָמען, װאָס זי רופט אים, דעם אַלטן קאָמישן נאָמען, כאָטש ער הײסט שױן מאַקס. זי האָט אים פאַר קײן פאַל נישט געװאָלט

די ברידער אַשכנזי

רופן בײם נײעם נאָמען, נישט גערעדט צו אים דײטש, כאָטש זי האָט עס גיט געקענט, נאָר ייִדיש, אַפילו װען מענטשן קומען צו אים. דאָס האָט אים זײער געקרענקט. אַלעמען האָט ער געצװוּנגען אין דער נישט-פאַרגינערישער שטאָט צי באַװוּנדערן אים, צו רעדן װעגן אים, נאָר נישט זײן אײגן װײב. זי איז נישט נתפּעל געװאָרן פון זײנע סוחרישע גרױסקײטן, װעגן װאָס ער האָט איר דערצײלט, פון זײן גיכן װאַקסן. זי האָט גאָרנישט געװאָלט הערן, װען ער פלעגט זיך באַרימען פאַר איר מיט זײנע סוחרישע זיגן.

— װאַרף נישט די ציגאַרן אױף דער ערד, — האָט זי אים איבערג - ריסן, — און שיט נישט דאָס אַש אױפן טישטעך ; אָט שטײט אַן אַש-בעכער.

אַזױ האָט זי אױך נישט געװאָלט װערן קײן לאָדזשער דאַמע, װאָס ער האָט אַזױ שטאַרק פאַרלאַנגט פון איר. זי האָט אַפילו נישט אױסגעטאָן באַלד דאָס שײטל, כאָטש זי האָט עס שטענדיק פײנט געהאַט. דער מאַן אירער האָט עס נישט פאַרשטאַנען.

— װאָס איז, אַזױ פרום ביסטו ? — האָט ער געפרעגט. — ס'פּאַסט גאָרנישט פאַר מיר.

— מיר פּאַסט, — האָט דינהלע געענטפערט.

זי האָט נישט געװאָלט נאָכגײן זײנע פיס-טריט. עס איז איר נישט אָנגעשטאַנען. איבעריקגס, האָט זי עס נישט געדאַרפט. זי איז נישט מיטגעגאַנגען מיט אים אין די נײע הײזער, די רײכע און די פאַבריקאַנטישע, נישט געחברט זיך מיט זײנע סוחרים און זײערע הײנט-װערטיקע װײבער. זי איז געװען פאַרנומען אָדער מיט די קינדער, װאָס אַלע מאָל איז אן אַנדערס קראַנק געװאָרן, אָדער מיט דער שטוב, אין מערסטנס פון אַלץ מיט אירע ביכלעך. זי האָט זײ גאָרנישט אױפגעהערט לײענען, די ביכלעך, געלעבט מיטן לעבן פון די העלדן זײערע, געפרײט זיך מיט זײער פרײד, געטרױערט מיט זײער טרױער. דערבײ איז זי מער געװען בײ אירע עלטערן אין הױז, װי בײ זיך אין דער הײם. טאָג-טעגלעך איז זי מיט דער מוטער געגאַנגען איבער די גאַסן, געקוקט אין די פענצטער פון די געשעפטן און געפירט זיך אונטער די הענט. אױסגעפּוצטע, עלעגאַנטע, האָבן זײ זיך נישט שטאַרק אונטערשײדט אײנע פון דער אַנדערער, גיכער אױסגעזען װי צװײ שװעסטער, אײדער װי מוטער און טאָכטער. זי איז גאָרנישט עלטער געװאָרן, די פּריװע אַלטער. מענער האָבן איר נאָכגעקוקט אױף די גאַסן, כאָטש זי איז שױן אַ באָבע פון עטלעכע אײניקלעך געװען. װי תּמיד, האָט זי נישט געקאָנט פאַרבײגײן קײן געשעפט, זי זאָל עפּעס נישט קױפן. זי האָט אױך די טאָכטער געשלעפּט מיט זיד. אַפילו אין דער צוקערניע נאַשן שאָקאָלאַד האָט זי זי געשלעפּט.

שמחה מאירן האָט זײן װײבס צוגעבונדנקײט צי די עלטערן אױפגערעגט. ער האָט געפילט, אַז זײ, די שװער און שװיגער, רױבן דאָס אַװעק בײ אים דאָס װײב זײנס, װאָס געהער צו אים. יעדעס מאָל, װען זי פלעגט אַװעקגײן צו דער מוטער, האָט ער אױפסנײ אײסגעברומט בײז :

די ברידער אַשכנזי

267

— שױן װידער צו דער מאַמען ! כ'װײס גאָרנישט, װאָס מען האָט אַזױפיל צו טאָן בײ אַ מאַמען ! זאָ עטװאָס...

איבעריקנס איז ער נישט געװען גאַנץ זיכער, צי דאָס װײב זײנס גיט נישט צופיל געלט די עלטערן. ער האָט גוט געקענט דעם שװערס שיטערע פינגער און דער שװיגערס ברײטקײט. ער האָט װעגן דעם נישט גערעדט, ער האָט מורא געהאַט פאַר דינהלען די װערטער פאַרן מױל צו ברענגען. אָבער רואיק איז ער נישט געװען. ער האָט זי געװאָלט אָפּציען פון דער מוטער, אַרײנציען אין נײע הײזער, אין רײכע און הײנט-װעלטיקע, װי עס שטײט אַן פאַר אים און זײן שטאַנד. עס האָט אים געפּאַסט צו װײזן זיך מיט אַזאַ װײב, אַ שײנע און געבילדעטע. צו זײן נײעם הילוך װאָלט זײער גוט אױסגעזען, װען דינהלע, די געװיקסיקע און עלעגאַנטע, זאָל מיט אים אונטער דער האַנט איבער דער גאַס גײן, אַזױ אַז מענטשן זאָלן אים באַװוּנדערן. אָבער ער האָט זי פון די ביכלעך און פון דער מוטער נישט געקאָנט אַװעקרײסן. פון אונטער די הענט האָט זי זיך אים אַרױסגעדרײט. ער האָט זיך דעריבער מיט נאָך מער אײפער אין די געשעפטן אַרײנגעװאָרפן, אַהײמגעקומען שפּעט אין די נעכט און אַװעק באַלד אינדערפרי פון שטוב.

ער איז געװאקסן מיט יעדן טאָג, מיט יעדער שעה, אָבער רואיק איז ער נישט געװען. די שנעלע נערװעזע פינגער האָבן גאָרנישט אױפגעהערט צופּן פאַרדאגהט בײם שפּיץ בערדעלע. ער איז געװען בײז, אױף דער שטוב, אױף שװער און שװיגער, אױף די שװעסטער, און מער פון אַלץ אױף יעקב בונמען, װאָס האָט גאַנץ לאָדזש אױפגערודערט מיט זײן פרײלעך לעבן. אומעטום האָט מען אים אָפּגעגעבן פרײלעכע גרוסן פון אים.

— דער יונג װעט נאָך מיט דער טאָרבע גײן, — האָט שמחה מאיר װעגן אים נביאות געזאָגט, — װיר װערדען זען דאַס גרײטע...

אָבער יעקב בונם איז מיט דער טאָרבע נישט געגאַנגען, װי זײן עלטערער ברודער האָט נביאות געזאָגט. פאַרקערט, דאָס גליק איז געשפּרונגען אים אין די הענט אַרײן, אַלײן נישט װיסנדיק גאָר װי אַזױ עס איז געקומען, איז ער אין גרעסטן לאָדזשער פּאַלאַץ, בײ מאַקסימיליאַן פלידערבױם דעם מיליאָנער, אַן אײנגײער געװאָרן, מיט די מיליאָנערישע לאָדזשער זינדלעך דאָרט װײן געטרונקען, אין קאָרטן געשפּילט, און אַזױ טאַקע, צװישן װײנען, קאָרטן און געלעכטער, די גענעראַל-פאַרטרעטונג פון דער פאַבריק בײם פאַבריקאַנט אָנגענומען.

אַ בלײכער, אינגאַנצן אָן בלוט אין פּנים, איז געבליבן זיצן שמחה מאיר אױפן פאָטעל אין קאַנטאָר זײנעם, װען מענטשן האָבן אים דערצײלט װעגן יעקב בונמס פאַרטרעטונג.

— שקר וכזב ! — האָט ער געשריגן אין ייִדיש, פאַרגעסנדיק גאָר, אַז ער רעדט דײטש.

שױן צופיל האָט אים די נײעס צעטראָגן.

אָבער עס איז נישט געװען שקר וכזב. טאַקע אױף דער פּיעטראָקאָװער

268

די ברידער אַשכגזי

גאַס, פּונקט אַנטקעגן הונצעס הױז, װוּ שמחה מאיר האָט געהאַט זײן פאַרטרעטונג, האָט דער ברודער זײנער אַ ריזיקן לאַגער פאַרלײגט. מיט ברײטער פאַרשװענדערישקײט אַ קאַנטאָר אױסגעשטאַט. גאָלדענע גרױסע שילדן מיט פלידערבױמס אַלע מעדאַלן און מיט דער פאַבריק-מאַרקע — אַן אַנקער מיט אַ שליסל איבערגעקרײצט — איבער דעם גאַנצן הױז אױפגעהאָנגען און אַפילו בײ דער טיר אַ דינער מיט אַ אוניפאָרם אַװעקגעשטעלט, װי בײ אַ באַנק. אױך האָט זיך דער נײער פאַרטרעטער אַ קאַרעטע אַן אײגענע געקױפט און, װי מערסטע יונגע פאַבריקאַנטן, אַלײן די פערד געטריבן, אַװעקזעצנדיק דעם קוטשער אױבן-אָן.

שמחה מאיר האָט פאַרהאַנגען מיט גרינע פאָרהענגלעך די פענצטער פון זײן קאַנטאָרל אין געשעפט. ער האָט נישט געװאָלט קוקן אױף די שילדן אַנטקעגן. דאָס בלוט איז אים קאַליע געװאָרן. אָבער דעם ברודערס נאָמען האָט צו אים פון אַלע זײטן אַראָפּגעשריגן. עס האָבן דערצײלט װעגן אים די גרױסע רעקלאַמעס אין די צײטונגען, די סוחרים, די מעקלערס, גאַנין לאָדזש.

— ער רודערט אַ װעלט, — האָבן די סוחרים אים דערצײלט, איבערגעגעבן װעגן אַלע זײנע געשעפטן אין די טעג און װעגן די הוליאַנקעס אין די נעכט.

באַלד דערױף האָט דער פאַבריקאַנט פלידערבױם אָפּגעהאַלטן אַ גרױסן זיג איבער זײנע קאָנקורענטן, די באַראָנען הונצעס. אומעטום האָט מען דערפון גערעדט. צוזאמען מיט פלידערבײמען האָט אױך זײן גענעראַל-פאַרטרעטער יאַקוב אַשכנזי אַ קלעטער געטאָן אין דער הױך, אַרױפגעקראָכן העכער אַ שטאַפּל אױף דעם גאָלדענעם לײטער.

שמחה מאירס פּנים איז געװען אַזױ גרין, װי די גרינע פאָרהענגלעך פון די פענצטער אין זײן געשעפט, װאָס ער האָט שטענדיק געהאַלטן אַראָפּגעלאָזן, כדי נישט צו זען דעם גאָלדענעם אױסגעקריצטן נאָמען פון שונא קעגנאיבער.

קאַפּיטל דרײ

אין פּאַלאַץ פון טעקסטיל-פאַבריקאַנט פלידערבױם איז געװען לוסטיק און פרײלעך.

דער פאַבריקאַנט פלידערבױם, װאָס האָט געפירט אַ שװערע קאָנקורענץ קעגן דער מאַנופאַקטור-פאַבריק פון הונצעס יורשים, האָט אָפּגעהאַלטן אַ גרױסן נצחון — דער נײ-באַשטימטער גובערנאַטאָר פאָן מילער, װאָס איז אָנגעקומען פון פּעטערבורג קײן פּיעטראָקאָװ, האָט אָנגענומען די ערשטע אײנלאַדונג צום פאַבריקאַנט פלידערבױם, נישט צו די באַראָנען הונצעס.

זינט יאָרן האָבן פאַרביטערט געקעמפט די צװײ גרעסטע לאָדזשער

די ברידער אַשכנזי

269

פאַבריקאַנטן — הונצע אין פלידערבױם. אײנער דעם צװײטן איז דערגאַנגען די יאָרן בײ יעדער געלעגנהײט, אָפּגעטאָן זיך שפּיצלעך.

פּונקט װי דעם אַלטן הונצע, האָבן אױך דעם פאַבריקאַנט פלידערבױם אַלטע לאָדזשער ייִדן געדענקט נאָך װי ער איז געקומען אין שטאָט מיט לײדיקע הענט. אַן אָפּגעברענטער פון דער דאָרפישער זון, אַ ברײט-פּלײציקער, אױף װעלכן ס'אױסגעװאקסענע לאַנגע צײגענע כאַלאַטל האָט שיר נישט געפּלאַצט, מיט אַ פּאָר שװערע שטיװל, געשמידט מיט פּאָדקאָװעס, די קנאַפל זאָלן זיך נישט אָפּרײבן, מיט אַן אָפּגעריסענער צװײג אין דער קרעפטיקער האַנט, אָפּצױאָגן זיך פון דאָרפישע הינט אױף די װעגן און פון די פּאַסטעכער, װאָס װאַרפן נאָך ייִדן שטײנדלעך — איז ער געגאַנגען צופוס פון זײן דאָרף װוּלקע קײן לאָדזש, צו פאַרדינען זײן ברױט פאַר זיך.

דעם טאַטן זײנעם דעם דאָרפס -קרעטשמער האָבן אַנדערע ייִדן, פאַרמעגלעכערע פון אים, אױסגעדונגען די קרעטשמע בײם פּריץ. ער איז געבליבן מיט װײב און קינדער, גאַנצע צװעלף, אײנס קלענער פון אַנדערן, אָן ברױט, אָן אַ דאַך איבערן קאָפּ. דער פאָטער האָט גענומען דעם עלטסטן זון זײנעם, מענדל, ער האָט אײנגעבונדן אין אַ זעקעלע אַ פריש קעזל, ער האָט אַרױסגענומען פון בינשטאָק אַ לױטערן האָניק, אָנגעגאָסן אַ פולע פלאַש און געלאָזט זיך דערמיט צופוס, צוזאַמען מיט זײן זון קײן קאַזמיר צום רבין, פרעגן אים אַן עצה, װאָס ער זאָל טאָן מיט װײב און קינדער.

דער רבי האָט געהײסן דעם קעז מיטן האָניק אַװעקגעבן דער רביצין און ער האָט געבענטשט דעם אַרענדאַר, אַז גאָט זאָל אים העלפן אין אַלעם, װוּ ער װעט זיך קערן און װענדן. אױך האָט ער אים און דעם זון זײנעם געגעבן צו קופּערנע דרײערס, װאָס זײ זאָלן שטענדיק טראָגן מיט זיך, אַ חוץ שבת און יום-טוב, װאָס עס װעט זײ ברענגען מזל. דער אַרענדאַר האָט זיך געלאָזט איבער די דערפער אױפקױפן בײ די פּױערים װאָל און פלאַקס, כדי צו דערהאַלטן זײן װײב און די קינדער בײם לעבן. ער האָט אױך געװאָלט, אַז דער עלטסטער זון זײנער, מענדל, זאָל אים העלפן מיטגײן און טראָגן די זעק. אָבער מענדל האָט נישט געװאָלט בלײבן קײן דאָרפסגײער. אַ געזונטער, אַ ברײט-פּלײציקער, אַ בריה אין שענק אױפצוהױבן דאָס שװערסטע פאַס ביר און אַרױסצוּװאַרפן די גרעסטע גבורים פון קרעטשמע, װען זײ שיכורן זיך אָן און ברעכן פלעשער, פול מיט לעבן אין הײסבלוט , װאָס שפּראָצט דורך דער פאַרברענטער הױט, אױסגעשמיסן פון זון און װינט, האָט ער געגלױבט אין זיך, אַז ער איז באַשאַפן צו אַנדערע זאַכן, װי צו קריכן מיט אַ זאַק איבער די דערפער. פון די דורכפאָרנדיקע ייִדן, װאָס פלעגן זיך פאַרהאַלטן אין זײער קרעטשמע אין דאָרף, האָט ער געהערט פון שטעטל לאָדזש, װאָס װאַקסט און װערט רײך פון טאָג צו טאָג. ער האָט די שטאָט נישט געקענט, אָבער זי האָט אים געצױגן. האָט ער גענומען אַ זאַק, אײנגעפּאַקט אין אים דאָס תּפילין-זעקל מיט די קלײנע אָפּגעריבענע און פאַרפעטסטע תּפילין, עטלעכע אױסגעװאַשענע, פאַרלאַ-

270

די ברידער אַשכגזי

טעטע העמדער, אַ ברױט מיט אַ דאַר קעזל, עטלעכע יונגע ציבעלעס, אַ שמאַטקעלע זאַלץ און אַ קניפּער, אַ פּױעריש מעסערל, װאָס אַ גױ האָט פאַרזעצט אין קרעטשמע פאַר אַ קװאַרטירל בראָנפן און װאָס ער האָט דערנאָך געלאָזט שטעקן אין דער ערד עטלעכע טעג צײט, עס זאָל װערן כשר.

אָט מיט דעם זאַק, מיט אַ רימען אונטערגעגאַרטלט דאָס צײגענע כאַלאַטל,

מיט אַ צװײג אין האַנט און מיט עטלעכע גילדן אין גרױסע קופּערנע גלאַטע דרײערס, אײנגעבונדן אין אַן עק פון אַ רױטער נאָז-פאַטשײלע, איז ער געגאַנגען צװײ מעת-לעת צײט איבער די װעגן. ער האָט געבראָטן קאַרטאָפל אױף די פעלדער. איז געשלאָפן אין פּױערישע שײערן, אין װאַלד. צװישן צװײגן און מאָך, און געגאַנגען צו דער שטאָט, דער פרעמדער און לאָקנדיקער, כדי צו זוכן ברױט און אַ תּכלית אין לעבן פאַר זיך.

אַלט געװען איז ער צװאַנציק יאָר. דעם רבינס דרײער אױף מזל האָט ער געטראָגן אין אַ לײװנטן בײטעלע, אָנגעהאָנגען אױפן האַלדז און באַהאַלטן אונטערן העמד.

אַזױ האָבן אים נאָך געדענקט די עלטערע ייִדן אין לאָדזש.

פּונקט װי הונצע פון זאַקסן, אַזױ איז אױך מענדל דעם קרעטשמערס זון פון דאָרף װוּלקע געקומען מיט לײדיקע הענט אין דער נײער שטאָט און זי אינגיכן אײנגענומען. נישט װײט פון זיך זענען געשטאַנען די פאַבריקן פון בײדע לאָדזשער הערשער — דעם דײטש הונצע און דעם ייִד פלידערבױם. אױך זײערע פּאַלאַצן זענען געװען די שענסטע פון שטאָט. אָבער קײן שלום איז נישט געװען צװישן די צװײ הײזער. אײנער דעם צװײטן איז געװען אַ דאָרן אין אױג.

הונצע האָט נישט געקאָנט פלידערבױמען פאַרגעסן, װאָס כאָטש ער איז געקומען אַ סך שפּעטער פון אים, כאָטש ער האָט אין די ערשטע צײטן אַלײן בײ אים געקױפט סחורות פאַר זײן געװעלב אױף נײ-שטאָט, האָט ער זיך אַזױ אַרױפגעאַרבעט, אַז ער איז געװאָרן גלײך מיט אים און אַפילו געװאָלט אים אַריבעריאָגן.

ער האָט קײנמאָל נישט געװאָלט אָנרופן פלידערבױמען בײ זײן נײעם נאָמען מאַקסימיליאַן, װי ער האָט זיך געגעבן באַלד נאָך די ערשטע הונדערט טױזנט, װאָס ער האָט געמאַכט, נאָר גערופן אים בײם אַלטן ייִדישן נאָמען מענדל.

— װי גײט עס, מענדל ? — האָט ער אים ספּעציעל אַ פרעג געטאָן, װען ער פלעגט אים טרעפן אױפן װעג אינדערפרי, פאָרנדיק אין דער קאַרעטע. — איך האַבע אַ ביסל רעשטלעך צו פאַרקױפן, ביליק...

דאָס איז געװען אַן אָנצוהערעניש אױף די אַמאָליקע צײטן, װען פלידערבױם פלעגט נאָך קױפן רעשטלעך בײ הונצען אין פאַבריק.

— איך קאָן אײך פאַרקױפן מײנע פערד, — האָט פלידערבױם אים

די ברידער אַשכנזי

271

צוריק אָפּגעענטפערט. — איך קױף נײע און איך קאָן אײך די אַלטע אָפּטרעטן פאַר ביליק.

דאָס איז געװען אַ שטאָך דעם אַלטן הונצע, װאָס האָט ליב געהאַט צו קאַרגן און אַלע מאָל געהאַט ערגערע פערד צו זײן קאַרעטע, װי פלידערבױם. זינט יאָרן האָבן זײ זיך אַרומגעריסן, די בײדע הײזער. אָפּגעטאָן זיך שפּיצלעך, אױסגעברענגט זיך. אױסגעשטאָכן זיך אײן אױג אַבי דעם צװײטן בײדע אױגן אַרױסצונעמען. אָבער אין דער צײט. װען הונצע האָט געװאָלט אַריבעריאָגן פלידערבױמען בלױז אין געשעפט, האָט פלידערבױם אַריבערגעיאָגט הונצען אין פּריצישקײט, אין האַלטן שטאַט.

נײן, ער האָט נישט געקאָנט װערן קײן באַראָן, פלידערבױם, װי הונצע איז עס געװאָרן. בײ די גרעסטע געלטער, װאָס ער װאָלט געגעבן דעם פּיעטראָקאָװער גובערנאַטאָר, װאָלט ער עס נישט דערגרײכט. נישט גערן האָט מען ייִדן געאַדלט אין קײזערלעכן הױף. אָבער אַ הײליקע אַננע אױף זײן האַלדז פאַר די גרױסע פאַרדינסטן פאַר דער רוסישער אינדוסטריע האָט אים דער גובערנאַטאָר אױסגעפּועלט. ער האָט זײ געטראָגן אױפן האַלדז צוזאַמען מיטן גלאַטן דרײער, װאָס דער קאַזימירער רבי האָט אים אַמאָל געגעבן אױף מזל און װאָס האָט אים זײער אָפּגעגליקט אױף דער װעלט. צוזאַמען דערמיט האָט ער געטראָגן שטאָלץ דעם טיטול — פאַרדינסטפולער בירגער — װאָס מען האָט אים פון פּעטערבורג געגעבן און װאָס האָט געדאַרפט איבערגײן פון דור צו דור פלידערבױמס. אױך די גאָלדענע און בראָנזענע מעדאַלן פון זײן פאַבריק האָבן באַצירט אַלע זײנע געבײדעס און בריװפּאַפּירן. דאָס אַלץ האָט דעם אַלטן הונצע זײער געקרענקט. אָבער פאַר פלידערבױמען איז דאָס אַלץ נאָך נישט געװען גענוג. ער האָט אַלע מאָל געזען צו לאָזן הערן זײן נאָמען אין לאָדזש, צום אײגענעם װױלגענוס און צו דעם פאַרדראָס פון די הונצעס.

ער האָט אָפטער װי הונצע געביטן דאָס מעבל אין זײן פּאַלאַץ, ער האָט שענערע פערד געהאַט צו זײנע קאַרעטעס, גרעסערע און מיוחסדיקערע הינט אין זײן הױף, טײערערע װײנען אין זײנע קלערס און אָנגעזעענערע געסט אױף זײנע בעלער און קאַרניװאַלן. פון ייִנגלװײז אָן, װען דער טאַטע זײנער. דער אַרענדאַר, האָט די קרעטשמע געהאַלטן בײם פּריץ און אים מיטגענומען מיטן װעגעלע צום הױף יעדעס מאָל װען ער איז דאָרט אַהינגעפאָרן, האָט ער מיט גרױסע אָפענע אױגן געזען דאָס פירעכץ בײ די פּריצים. יעדע שטאָלצע באַװעגונג זײערע, יעדער מאַניער און ריר. מיטן היטל אין דער האַנט, װי דער טאַטע זײנער, בױגנדיק זיך און קושנדיק דעם פּריצס פאָלע, האָט ער פונדעסטװעגן נישט אַראָפּגעלאָזט די גרױסע אױגן זײנע פון אַלץ, װאָס איז געװען אין די פּריצישע הױפן. און ער האָט אַלץ איצט זײ נאָכגעטאָן, נאָך איבערגעיאָגט זײ. פּונקט װי די פריצים, האָט ער פאַרדרײט די שװארצע װאָנצע אַרױף, װען ער האָט מיט עמעצן גערעדט ; פּונקט װי די פּריצים. האָט ער אַרײנגעלײגט דעם טאַטן מיט דער

272

די ברידער אַשכנזי

מאַמען אין די פערד. נישט נאָר האָט ער צו עטלעכע פּאָר פערד צו זײנע פיל קאַרעטעס, לאַנדערס און בריטשקעלעך געהאַט, נאָר ער האָט אױך אײגענע שטאַלן פאַר געיעג-פערד געהאַלטן און אַ מחנה זשאָקײען. דאָס האָט אים אַ סך געלט אָפּגעקאָסט. אָבער דערפאַר זענען זײנע פערד געװען די בעסטע אין פױלן און זײערע נעמען זענען פול געװען אין די צײטונגען. טראָגנדיק אין זיך אַ שנאה צו הינט פון קינדװײז אָן, װאָס נישט אײנמאָל האָבן זײ אים, גערײצט פון די פּריצים און זײערע עקאָנאָמען, אָפּגעריסן דאָס כאַלאַטל און אַמאָל אױך שטיקער פון די ליטקעס, האָט ער פונדעסטװעגן מיט די בעסטע הינט זיך אַרומגערינגלט, אָפּגעקױפט בײ די גרעסטע פּריצים זײערע יאַגד-הינט. פּונקט אַזױ האָט ער בײ די פאַראָרעמטע פּױלישע גראַפן אָפּגעקױפט זײערע גיטער, צוזאַמען מיט די דינער און לאַקײען. אַלײן דער גובערנאַטאָר מיט אַלע זײנע פרײנט, די העכערע אָפיצירן און הױכע באַמטע, זענען צו פלידערבױמען אין די גיטער זומער און װינטער אױף יאַגד געקומען. נישט פאַרטראָגנדיק קײן בלוט, האָט פלידערבױם פונדעסטװעגן אױסגעלערנט זיך אַזױ גוט שיסן און צילן, אַז ער האָט אַ מאַסע האָזן, װילדע קאַטשקעס און פוקסן אומגעבראַכט אין זײנע װעלדער. דערנאָך האָבן זײנע װאַלד-יעגער אין די גרינע קאָסטיומען מיט די פעדערן אין די היט געטראָמײטערט מיט האָרנס. לאַקײען האָבן די געשאָסענע חיות אױף די פײערן געבראָטן און די יעגער האָבן סעודות אין װאַלד געפּראַװעט.

אין די װינטערס זענען אָפטע בעלער געפּראַװעט געװאָרן אין פלןדערבױמס פּאַלאַץ. מיט דער גרעסטער גראַציע, װי נאָר ער האָט עס ייִנגלװײז געזען דורך די שפּאַלטן פון די הױפישע לאָדן אױף די פּריצישע בעלער, האָט ער געטאַנצט די פּױלישע פּאָלאָנעזן, פאַרדרײענדיק מיט אַזױ פיל װירדע די װאָנצע אָרױף, אַז דאַמען האָבן אים אַפּלאָדירט. ער האָט גאָרנישט, װי הונצע, איבערגעלאָזט אין זיך סימנים פון די צײטן, װען ער איז מיט אַ צװײג אין האַנט און מיט אַ זעקל אױף די פּלײצעס אָנגעקומען אין לאָדזש. דער פּריץ איז אים געלעגן אין דער ברײטקײט פון פאַררױכערן אַ ציגאַר. אין דער מעכטיקײט פון זײן קערפּער, אין דער בײגעװדיקײט פון זײן גאַנג, אין דער נאַכלעסיקײט פון געבן געלט, אין לעבן און לעבן לאָזן ! אָבער בײ דער גאַנצער פּריצישקײט אין גױאישקײט האָט ער מורא געהאַט פאַרן ייִדישן גאָט, געציטערט פאַר אים און שטענדיק פאַר אים געטאָן עפּעס, כדי אים איבערצובעטן פאַר די פיל זינד זײנע. ער האָט גוט נאָך געדענקט, כאָטש ער איז אַזױ רײך און גרױס געװען. אַז זײן גאַנץ גליק האָט ער צו פאַרדאַנקען דעם קאַזמירער רבין, װאָס האָט אים אַזאַ מזלדיקן דרײער אױף גליק געגעבן. ער האָט נישט אײנמאָל געטראַכט מיט זאָרג, אַז נישט אַזױ האָט ער געדאַרפט אָפּדינען דעם רבין און זײן גאָט, אַז ער װאָלט געדאַרפט טאָן מצװת, נישט אָפּגאָלן די באָרד, נישט מחלל זײן שבת, נישט עסן טריפות מיט גױים, נישט זינדיקן מיט פרעמדע װײבער און

די ברידער אַשכנזי

נישט טאָן אַנדערע עבירות, װאָס גאָט האָט נישט ליב. ער האָט נישט אײנמאָל אין די שלאָפלאָזע נעכט געזיפצט אױף זײן װײך פראַנצױזיש הימלבעט דערױף, װאָס ער איז נישט אַזױ גוט צום ייִדישן גאָט, װי גאָט איז צו אים. װי אַ גוטער סוחר, האָט ער געװוּסט, אַז אין יעדער געשעפט מוז זײן גלײכע, גוטע און קעגנזײטיקע באַהאַנדלונג. און אױב גאָט איז אַזױ גוט צו אים, גיט אים רײכקײט און כבוד און װױלטאָג, װאָס זעלטן, אַז עמעצער זאָל אַזױנס האָבן, אױב גאָט און זײן שליח, דער רבי, האָבן אים אַזױ אױפגעהױבן, פון מיסט ביז אַזאַ פּריצישקײט און גרױסקײט, דאַרף ער גאָט עפּעס פאַר דעם אָפּצאָלן, טאָן זײנע געבאָטן, אַרײנלײגן אין געשעפט גלײך אױף גלײך.

אָבער זײן אַ ייִד װי אַלע פרומע ייִדן האָט ער נישט געקאָנט. צו גרױס און רײך איז ער געװען, צופיל האָט אים געצױגן צו פּריצישקײט און עולםהזה. ער זאָל זײן אַ ייִד װי אַלע ייִדן. נײן, ער האָט נישט געקאָנט זיך אָפּזאָגן פון עסן מיטאָג, װען דער גובערנאַטאָר אַלײן האָט אים פאַרבעטן צו זיך. אױך האָט ער נישט געקאָנט פאַרמאַכן זײן קאַנטאָר אום שבת.

קײן תּורה האָט ער טאַקע נישט געקענט. דער טאַטע זײנער דער אַרענדאַר האָט אים קױם אױסגעלערנט דאַװענען, אָבער דערפאַר האָט ער געהאַט געלט אַ סך, ער האָט געקאָנט געבן צדקה, װאָס איז אױך בײ גאָט אָנגעלײגט. גאָט האָט ליב, אַז מען גיט צדקה זײנע אָרעמעלײט. אױך האָט ער ליב אַז מען בױט אים שײנע שולן, תּלמוד-תורהס פאַר אָרעמע קינדער, ישיבות. זײער ליב האָט ער, װען מען גיט צדקה צו די צדיקים זײנע. און דער פאַבריקאַנט פלידערבױם האָט גאָט אַ סך צדקה געגעבן, אַזױ, אַז עס זאָל דעקן אַלע זײנע זינד און עבירות. נישט בלױז האָט ער אױסגעהאַלטן בכבוד מיט געלט און מתנות דעם קאַזמירער הױף, אַלע קינדער און קינדס קינדער פון רבין, נאָר ער האָט אױך געשיקט געלט און מתנות צו אַנדערע גוטע-ייִדן. יאָ, ער אַלײן האָט זיך דערמיט נישט פאַרנומען. ער האָט נישט געקאָנט דערלאָזן, אַז צו אים אין פּאַלאַץ, װוּ עס שטײען בײ די טירן לאָקײען אין ליװרײען און װוּ עס זענען קײן מזוזות נישטאָ, זאָלן זיך דרײען רבנים, אײניקלעך און מחברים ; אָבער דערפאַר האָט ער געהאַלטן אַ ייִד אַ נאמן, װאָס האָט געדאַרפט אױסקענען זיך אין די ייִדישע זאַכן, און ער האָט שױן אױסגעטײלט צדקה צו אַלע פרומע און גוטע לײט, װאָס זענען פון גאַנץ פּױלן געקומען נאָך נדבות. שטענדיק האָבן זײ געצױגן צו אים, אַלערלײ רבנים, מחברים, אײניקלעך, נשרפים, טאַטעס פון אָרעמע כלה-מיללעך. קײנער איז נישט אַרױס באַעולהט פון פאַבריקאַנט פלידערבױם.

יאָ, ער האָט אױך אַנדערע גבאים געמוזט באַזאָרגן. ער האָט נישט געקאָנט אָפּזאָגן, װען דער גלח פון זײן געגנט איז געקומען בעטן אױסצובױען אַ קירכע פאַר זײנע אַרבעטער פון דער פאַבריק. ער האָט אַלײן דעם װינקלשטײן געלײגט און דערפאַר טאַקע איז אױף דער קירכע, אױף אַ מאַרמאָרנעם טאָװל מיט גאָלדענע אותיות, געװען אױסגעקריצט די נעמען

274

די ברידער אַשכנזי

פון פלידערבױמען און זײן פרױ. אױך האָט ער געגעבן אױף אַ סך אַנדערע גױאישע זאַכן. דאָס האָט אים באַומרואיקט אין די נעכט. ער האָט געװוּסט, אַז דער ייִדישער גאָט האָט נישט ליב, װען מען גיט געלט פאַר אַנדערע געטער און מען בױט אױס געבעט-הײזער צו בעטן נישט צו אים, נאָר צו אַנדערע. אָבער דערפאַר האָט ער גלײך געלאָזט אױסבױען אַ נײע שול אױף זײן חשבון, עטלעכע ספר-תורהס געשריבן און אױפגענײט פאַר זײ אַזױפיל טײערע זײדענע, סאַמעטענע און אַטלעסענע מענטעלעך, באַזונדערע אױף דערװאַכן, אױף שבת, אױף ימים-טובים און ימים-נוראים, אַזױ, אַז גאָט זאָל פאַרגעסן אין דער זינד פון געבן געלט אױף דער קירכע. ער האָט נאָך געדענקט פון זײנע ייִנגלשע יאָרן, װען דער דאָרפישער מלמד האָט אים געלערנט, אַז אױף יענער װעלט שטײט אַ גרױסע װאָג מיט צװײ װאָג-שאָלן, אױף װעלכע מען לײגט אַרױף פון אײן זײט דעם מענטשנס עבירות און פון דער אַנדערער זײט די מצװת זײנע. און ער האָט זיך טאַקע באַמיט שטענדיק אַרױפצולײגן װאָס מער װאָג אױף דער שאָל פון מצװת. יעדער עבירה האָט ער גלײך געלאָזט איבערװעגן מיט שולן, חדרים, צױטען פאַרן בית-עולם, זילבערנע שװערע קרױנען פאַר די ספר-תורהס, אַזױ. אַז עס זאָל שװערן אױף דער שאָל פון מצװת.

לעצטגס האָט די שאָל פון עבירות גענומען שטאַרק אַראָפּװעגן. נישט אַזױ אײגענע זינד, נאָר זינד פון קינדער. פלידערבױמס זין און טעכטער האָבן גענומען װײכן פון ייִדישקײט, נישט נאָר פון מצװת, נאָר אַפילו פון ייִדישן גאָט. צװײ טעכטער זײנע האָבן חתונה געהאַט מיט משומדים און זיך אַלײן אױך דערפאַר געשמדט. פלידערבױם האָט זיך נישט געקאנט אָפּזאָגן פון די טעכטער זײנע פאַר אַזאַ זאַך. װאָסער פּנים װאָלט ער געהאַט פאַר זײנע פרײנט, פאַר דעם גובערנאַטאָר און פאַר די רײכע פּריצים, װאָס קומען צו אים אױף יאַגד און אױף די בעלער ? דערצו נאָך זענען זײנע אײדעמס בײדע געװען פון גרױס יחוס, זין פון מאַגנאַטן. דאָס האָט שטאַרק אױפגעהױבן דאָס הױז פון די פלידערבױמס, װאָס האָבן געשטאַמט פון אַרענדאַרן. פלידערבױם דער פאַבריקאַנט האָט נישט געקאָנט אײנרײסן דעם לאַץ פון זײן פראַק און אַװעקזעצן זיך אין די זאָקן שבעה אױף אַן איבערגעקערט בענקעלע אין די זאַלן פון זײן פּאַלאַץ. ער האָט געמוזט צופרידן פאַרדרײען די פּריצישע װאָנצע אַרױף אין געבן זײן פאָטערישע ברכה. אָבער קײן רו אױף זײן ברײט פראַנצײזיש בעט האָט ער נישט געהאַט אין די נעכט.

ער האָט געװוּסט, װאָס אַזױנס שמד הײסט. נאָך בײם טאַטן אין הױז האָט ער זיך אָנגעהערט פון די דאָרפס-גײער און פון די באַלעגאָלעס װעגן דער שרעקלעכער זינד, װען אַ ייִד בײט אױס דאָס רענדל און גײט אַװעק פון זײן גאָט. ער האָט געװוּסט, װי גאָט איז בײז, װען מען פאַרלאָזט אים, װי אַ גרימצאָרן גײט אַרױס פון זײנע נאָזלעכער, װען ייִדן װערן אָפּטריניק און פאַרבײטן אים מיט אַנדערע געטער. כאָטש ער האָט זיך װײניק אױס-

די ברידער אַשכנזי

275

געקענט אין די קלײנע אותיותלעך און װײט געװען פון ייִדישקײט, האָט ער געװוּסט, אַז גאָט באַצאָלט נישט בלױז די זינדיקע אַלײן, נאָר אַז עואיז איז זיך אױך נוקם אין די עלטערן פאַר די זינד פון די קינדער און קינדסקינדער ביזן פערטן דור. ער האָט געװוּסט, אַז אין די הימלען דאָרט, װאָס זענען אַזױ פאַררױכערט פון זײנע קױמענס, טוען זיך שרעקלעכע זאַכן אָפּ, דער גיהנום פלאַקערט, קעסלען מיט סמאָלע שטײען, אױף יצטעך-בעטלעך לײגט מען די זינדיקע אױס, שדים און רוחות גיסן זײ הײסן פעך אױף די קעפּ, הענגען זײ פאַר די צונגען און װאַרפן זײ פון אײן עק װעלט ביז דער צװײטער.

אַ גרױל האָט אים אַרומגענומען, אַ קאַלטער שװײס האָט אים אָפּגעגאָסן פאַר מורא און ער פלעגט שרײען אין די נעכט, אַזױ, אַז זײן װײב עליזאַבעטאַ, װאָס איז געלעגן לעבן אים אײנגעװיקלט אין די שפּיצן און האַפטן, האָט זיך אַזש אין שרעק פאַרגעסן סײ אין איר פּױליש, סײ אין איר פּריצישקײט, און מיט ייִדענערישער שרעק גענומען אים װעקן אױף ייִדיש : — מענדל, מענדל-לעבן, נעם אַראָפּ די האַנט פון האַרצן. כ'האָב מורא טאָמער איז נאָך דאָס װײניק געװען, האָבן אױך די זין זײנע גענומען זיך צופיל חברן מיט גױים און גלחים. די לערער זײערע די גױאישע, פּונקט װי די גוּװערנאַנטקעס, האָבן זײ פון קינדװײז אָן אין די קירכן געפירט, קניען געלערנט, װוּנדער פון יעזוסן און דער הײליקער מוטער אָנדערצײלט און שרעק-מעשות אױף ייִדן אײנגעװאָרצלט. פריער האָט זיך פלידערבױם דערױף נישט אומגעקוקט. ער האָט געװאַלט האַלטן קריסטן צו זײ, זײזאָלן זאָלן האָבן אַ רײנע שפּראַך, סאַלאָן-מאַניערן און גוטע דערציאונג. אָבער, אַז זײ זענען עלטער געװאָרן און ער האָט פאַרלאַנגט פון זײ, זײ זאָלן זיך קדיש אױסלערנען און אײן מאָל אין יאָר, אין יום-כיפּור, מיט אים אין סינאַגאָגע מיטגײן, האָבן זײ נישט געװאָלט הערן דערפון. אױך האָבן זײ פײנט געהאַט ייִדן, געזאָגט, אַז די ייִדן האָבן יעזוסן געקרײציקט. די אײניקלעך זײנע האָבן אַפילו מורא געהאַט צו עסן מצה אין פּסח, װײל די גוּװערנאַנטין האָט זײ דערצײלט װעגן דעם קריסטלעכן בלוט, װאָס ייִדן טוען אַרײן אין די מצות. די זין האָבן אָפט גערעדט װעגן שמדן זיך. און פלידערבױם האָט געציטערט אינגאַנצן.

ער האָט געװוּסט, אַז אַ קדיש פון זין פאַר אַ פאָטער קען אַ סך אױפטאָן אױף יענער װעלט, אַז נישט אײנמאָל האָבן שױן קינדערישע קדישים אַרױסגעשלעפּט אַ זינדיקן פאָטער פון דעם טיפסטן גיהנום. אין די שװערע נעכט פלעגט ער זיך נישט אײנמאָל טרײסטן, אַז די זין װעלן אים אין דער גרױסער נױט זײנער איבער הונדערט און צװאַנציק יאָר מיט זײערע קדישים ראַטעװען. איצט האָט ער געזען, אַז זײנע האָפענונגען זענען געװען אומזיסט. נישט נאָר װעלן זײ אים נישט אַרױסשלעפּן פון שרעקלעכן פײער, נאָר פאַרקערט, זײ װעלן אים נאָך מיט זײער אָפּטריניקײט פון ייִדישן גאָט אַלץ טיפער און טיפער אַרײנשטױסן.

276

די ברידער אַשכנזי

ער האָט געװוּסט, דער פאַבריקאַנט פלידערבױם, אַז כאָטש זײנע װאָנצעס זענען שװאַרץ, איז עס נישט פון יוגנט, נאָר פון דער זײער גוטער פאַרב, װאָס דער פראַנצײז, דער ראַזירער, באַנוצט בײם פריזירן אים. בײ זײן גאַנצער קראַפט נאָך, האָט ער געװוּסט, אַז אַ מענטש איז נישט אײביק, אַז ער אַלײן האַלט שױן װײט אַריבער אױף דער צװײטער זײט יאָרן, װען מען דאַרף טראַכטן װעגן דעם װײטן און שרעקלעכן װעג. מען דאַרף זיך פאַרגרײטן דאָרט אַ װעג, װאָרעם װי אַזױ מען בעט זיך, אַזױ שלאָפט מען. און דאָ, װי אױף צו להכעיס, איז די װאָגשאָל זײנע פון עבירות אַלץ געגאַנגען נידעריקער אַראָפּ און אַראָפּ, װײט איבערגעװױגן די מצװת.

ער האָט אַלץ געטאָן, כדי אַרױפצולאָדעװען אױף דער מצװה-װאָגשאָל אַלץ שװערערע מעשים- טובים. ער האָט באַצײטנס אָפּגעדונגען אַ קדיש, נישט אײן קדיש, נאָר אַ גאַנצן מנין ייִדן, פרומע און גאָטספאָרכטיקע, זײ זאָלן נאָך אים קדיש זאָגן, פאַרװאָס ער האָט זײ זײער שײן באַלױנט. ער האָט אױך אױסגעבױט נײע תּלמוד-תורהס פאַר אָרעמע קינדער. אױב זײנע אײגענע קינדער האָט ער קײן תּורה און ייִדישקײט נישט געלערנט, זאָלן כאָטש די אָרעמע קינדער פון די באַלמעלאָכעק לערנען תּורה פאַר גאָט. ער האָט געװוּסט, פלידערבױם, אַז אױף דער װעלט איז שױן אַזױ געמאַכט, גאָט אַלײן האָט עס אַזױ אַװעקגעשטעלט, אַז דער אָרעמער זאָל טאָן פאַרן רײכן, און דאָס איז נישט נאָר אין מסחרים, אין פאַבריקן, נאָר אױך אין מצװת און אין ייִדישקײט. װען ער אַלײן קאָן קײן ייִדישקײט נישט האַלטן, איז גוט, אַז דורך זײן געלט זאָלן אַנדערע היטן ייִדישקײט. דאָס איז גלײך, װי ער אַלײן װאָלט עס געטאָן. פּונקט אַזױ האָט ער געזאָרגט פאַר די אָרעמע באַלמעלאָכעס פון באַלוט, אַ סך מעשים-טובים געטאָן פאַר זײ. קײן אַרבעט אין זײנע פאַבריקן האָט ער די באַלוטער װעבער נישט געגעבן. ערשטנס, האָט ער געאַרבעט אין שבת, און ער האָט דאָך נישט געקאָנט דערלאָזן, אַז דורך אים זאָלן אַנדערע ייִדן מחלל שבת זײן. גענוג אײגענע עבירות, װאָס מ'טוט, און מען דאַרף נישט ברענגען אַנדערע צו זינד. נישט מען האָט עפּעס דערפון און מען לײדט נאָך דערפון אױף יענער װעלט. צװײטנס, זענען די ייִדן מיוחסים, װײסט ער, אַ ייִד מוז האָבן אױף שבת, אױף צאָלן שכר-לימוד-געלט, קױפן כשר פלײש, דעריבער מוז ער מער האָבן. די גױים האָבן נישט די אַלע זאַכן. אױך זענען זײ שטאַרקער, קרעכצן נישט און זיפצן נישט. זענען נישט מקנא און האָבן דרך-ארץ, נעמען אַראָפּ דאָס היטל פאַר זײער ברױט-געבער. דערפאַר טאַקע האָט ער קײן ייִד אין פאַבריק נישט אַרײנגענומען. בלײז אין די קאַנטאָרן, בײ לײכטער אַרבעט, װוּ מען דאַרף האָבן מוח, אַ ייִדיש קעפּל, האָט ער געהאַלטן ייִדן. צו די מאַשינען האָט קײן ייִד נישט געטאָרט אַרײנשמעקן. אָבער געזאָרגט פאַר די אָרעמע באַלוטער װעבער האָט ער. ער האָט זײ געגעבן געלט פאַר הכנסת-כלה, פאר חברה-קדישא, ביקור-חולים. אױף יעדן פּסח האָט ער זײ אַרײנגע-

די ברידער אַשכנזי

שיקט אַ װאַגאָן מעל אױף מצות. טאָמער איז געװאָרן אַ הונגער, באַלוט האָט נישט געאַרבעט, האָט ער ביליקע קיכן געמאַכט, װוּ יעדער װעבער האָט געקריגן אַ טעפּל עסן און אַ שטיק ברױט.

איצט, נאָך די טעכטערס שמד, האָט ער געװאָלט אַ גרױסע מצוה אָפּטאָן, אַ שװערע, אַזױ, אַז זי זאָל זיך אױף דער װאָגשאָל אַרױפלײגן מיט אַ גװאַלדיקן קלאַפּ, זי זאָל אַלע עבירות, אײגענע און די קינדערס, אַריבערװעגן. און ער האָט אױסגעבױט אַ שפּיטאָל פאַר די אָרעמע ייִדן, אַ ייִדיש שפּיטאָל, װוּ דאָס עסן זאָל זײן כשר, עס זאָלן נישט הענגען קײן צלמים, און הײליקע בילדער, נאָר מזוזות זאָלן זײן בײ די טירן, און די קראַנקע ייִדן זאָלן קאָנען טראָגן ציצית, דאַװנען מיט מנין אין שפּיטאָלשולעכל. אױך פאַר די מתים זאָלן ליכט ברענען און אַ מנין ייִדן זאָלן נאָך זײ תּהילים זאָגן. זײער ברײט, פאַרשװענדעריש האָט ער דאָס שפּיטאָל געלאָזט אױסבױען. מיט די גרעסטע גאָלדענע אותיות אױסנװײניק פאַר דער װעלט און מיט קלענערע לשון-קודשדיקע אותיות פון אינעװײניק, זענען געװען אױסגעקריצט די נעמען פון פאַבריקאַנט פלידערבױם און זײן װײב. צום חנוכת-הבית זענען די גרעסטע לײט פון שטאָט און אױך פון װאַרשע אַראָפּגעקומען. עס האָט געשװיבלט מיט קאַרעטעס. דער לאָדזשער רב, דער חשוב בײם מלכות, איז מיט דעם מעדאַל אױף דעם אַטלעסענעם כאַלאַט זײנעם געקומען צו דער שמחה. אַלע ייִנגלעך פון די חדרים און תּלמוד-תורהס זענען נישט געגאַנגען דעם טאָג אין חדר, כדי צו זען דעם רבס גאָלדן שװערדל, װאָס כאָטש מ'זעט עס נישט, רעדט מען שטענדיק דערפון.

באַלוטער װעבער האָבן געלאָזט די קעטעס אין דער מיט און געשטױסן זיך אַרום נײעם שפּיטאָל, װוּ פּאָליציאַנטן אױף פערד האָבן זײ מיט די פערדישע הינטנס צוריקגעשטױסן. פלידערבױמס פײערלעשער אין די מעשענע היטלען האָבן פרײלעכע מאַרשן געשפּילט.

אָבער דאָס אַלץ איז געװען גאָרנישט קעגן דעם, װאָס אַלײן דער פּיעטראָקאָװער גובערנאַטאָר מיט זײן סװיטע זענען געקומען צו דער פײערונג.

אַ גרױסע מלחמה איז אָנגעגאַנגען צװישן די הונצעס און דעם פאַב-

ריקאַנט פלידערבױם װעגן דעם נײעם גובערנאַטאָר, װאָס האָט דאָס ערשטע מאָל געדאַרפט באַזוכן לאָדזש, װער ס'זאָל אים דער ערשטער אַרײנקריגן צו זיך. די הונצעס האָבן געהאַט מער שאַנסן, זײ זענען געװען באַראָנען, אַדעליקע, פּונקט װי דער נײער גובערנאַטאָר איז עס געװען. אָבער פלידערבױם האָט געהאַט אַ שפּיטאָל צו באַנײען. אױך האָט ער אַ פּאַטריאָטישע זאַך געטאָן, דער פאַבריקאַנט פלידערבױם, ער האָט אײן פּאַװיליאָן אין זײן שפּיטאָל אַ נאָמען געגעבן אַלײן אױף דעם צאַר פון רוסלאַנד און אַ צװײטן פּאַװיליאָן אױפן נאָמען פון דער צאַרין. די פּאָרטרעטן פון מאָנאַרך און פון זײן קײסערינע, אין די ראָזיקסטע פאַרבן, שײנענדיקע װי מלאכים,

278

די ברידער אַשכנזי

האָבן באַצירט די פּאַװיליאָנען, אַרומגערינגלט מיט לאָרבער-קרענץ און פענער. דאָס איז געװען שטאַרקער פון יעדן באַראָן-טיטול.

אָ, ער האָט געװוּסט, דער פאַבריקאַנט פלידערבױם, װאָס צו טאָן, װי אַזױ די הונצעס אַרומצוגײן. פון אונטער דער נאָז האָט ער זײ דעם גובער ינאַטאָר נאַטאָר אַרױסגענומען. און פרײד האָט געהערשט אין פּאַלאַץ פון פלידערבױמען, שמחה און נצחון.

פּונקט אַזאַ פרײד האָט אַרומגענומען די ייִדן פון לאָדזש. אין אַלע בתי-מדרשים, מקוהס, אױף אַלע מערק האָט מען נישט אױפגעהערט רעדן װעגן פלידערבױמס שפּיטאָל און דעם גובערנאַטאָר.

שבת איז אין אַ סך בתי-מדרשים און שולן די שמחה בײ ייִדן צעשטערט געװאָרן. דאָנערשטיק בײנאַכט, נאָך דער שװערער נאַכט-אַרבעט, װאָס איז לענגער װי אין די נעכט פון אַלע אַנדערע טעג, איז טוביה געזעסן בײ זיך אין קעלער-שטוב, בײ אַ קלײן אַרײנגעדרײט נאַכט-לעמפּל, און צוזאַמען מיט ניסנען אַ פּראָקלאַמאַציע פאַרפאַסט, אַ פּראָקלאַמאַציע קעגן דעם פאַבריקאַנט פלידערבױם, זײן גאַסט דעם גובערנאַטאָר, און קעגן קײסער אַלײן. מיט שאַרפע רײד, בײסיקע און חוזקדיקע, האָבן די צװײ מענטשן אין קעלער גערעדט קעגן די רײכע, מעכטיקע און הערשנדיקע, און אױסגעטײטשט פאַר די אָרעמע און אומגליקלעכע נישט צו פרײען זיך מיט דעם בײז, װאָס זײערע שונאים װאַרפן זײ צו, װי מען װאַרפט צו אַ הונט. קײלע האָט זיך געװעקט אין שלאָף, געשריגן, אַז מען ברענט איר אױס דעם נאַפט, אַז זי װעט די משוגעים מיט װאַסער אָפּגיסן, נאָר די צװײ מענטשן האָבן װײטער געשריבן, געמעקט און פאַרריכט. פאַרטאָג האָבן זײ אַ גלײכן פאַרטיקן גרױסן בױגן פּאַפּיר געהאַט, דײן אױסגעשריבן און אױסגעציקלט.

ניסן האָט אים איבערגעשריבן בײ זיך אַ גאַנצן טאָג מיט שײנע געכתיבהטע אותיות, װי געדרוקט. אים האָבן געהאָלפן זײנע ישיבה-בחורים. פרײטיק פאַר ליכט-צינדן, װען אַלע ייִדן זענען געװען אין מרחץ, האָבן זיך די ישיבהבחורים אַרײנגעקריגן אין די שולן און בתי-מדרשים און אױבן-אָן בײם סאַמע ארון-קודש אױף דער מזרח-װאַנט, צװישן אַלע יהי-רצונס, יעלהױבאס און ראש-חודש בענטשן, די פּאַפּירן מיט פּאַפּ צוגעקלעפּט, אַזױ, אַז װען די שמשים װעלן זיך כאַפּן, זאָלן זײ שױן נישט קאָנען זײ אַראָפּרײסן איבער שבת.

אַז די ייִדן אין די בתי-מדרשים האָבן גענומען לײענען די ייִדישע װערטער, געכתיבהטע װי אין סידור, איז זײ אַ גרױס שרעק באַפאַלן. דאָס פּאַפּיר, װאָס האָט װי אַ „קול-קורא" אױסגעזען האָט זײער אַפּיקורסישע רײד געשריבן — רײד װעגן פאַבריקאַנט פלידערבױם, װאָס גיט נישט די ייִדן קײן אַרבעט אין זײן פאַבריק, װאָס מאַכט מיליאָנען פון שװײס פון די אָרעמע און דערנאָך בײט ער שפּיטעלער פאַר די, װאָס ער זױגט אױס זײעןבלוט. נאָך ערגערע װערטער זענען געװען קעגן גובערנאַטאָר און זײנע לײט. אָבער װאָס האָט גאָר אָפּגעשראָקן, זענען געװען די רײד קעגן מלכות

די ברידער אַשכנזי

אַלײן, קעגן דעם קײסער, דעם הערשער פון לאַנד, װאָס זײן נאָמען דערמאָנט מען אין די שולן בלױז בײ די הנותן-תשועהס.

ייִדן האָבן גלײך געװאָלט די שרעקלעכע פּאַפּירלעך אַראָפּרײסן, אָבער אום שבת האָט מען עס נישט געקאָנט טאָן. האָט מען געשיקט פרעגן דעם רב. דער רב האָט גלײך אױסגעפונען, אַז די פּאַפּירלעך זענען סכנת-נפשות און געהײסן שיקן נאָך גױים, זײ זאָלן זײ אַראָפּקראַצן.

נאָכדעם האָבן ייִדן זיך געפילט זיכערער און געהױבענער.

סײ דאָס שפּיטאָל פון פאַבריקאַנט פלידערבױם, סײ דאָס, װאָס דער רב איז געגאַנגען אין גאָלדענעם מעדאַל, און מער פון אַלץ דאָס, װאָס דער גובערנאַטאָר איז געקומען דער ערשטער נישט צו די הונצעס, נאָר צום ייִד פלידערבױם, האָט אָנגעפילט מיט האָפענונג און בטחון. ייִדן האָבן געגלױבט אין ישועות ונחמות פאַר ישראל.

אין פלידערבױמס פּאַלאַץ האָבן העל געלױכטן אַלע ברײטע פענצטער. פיל קאַרעטן זענען געשטאַנען פאַרן ברײטן אַרײנפאָר.

עס איז געפּראַװעט געװאָרן דער באַל פאַרן נײעם גובערנאַטאָר.

דער באַל איז געװען גרױס, ברײט. װי אַלץ, װאָס פלידערבױם האָט געמאַכט. די װײנען זענען געװען די טײערסטע, די שפּײזן די געשמאַקסטע, די געסט די עלעגאַנטסטע. צװישן אַלע געהױבענע געסט אױפן באַל איז אױך געװען אײנגעלאַדן דער נײער פאַרטרעטער פון פלידערבױמס פאַבריק, יאַקוב אַשכנזי.

אין אַ פראַנק און אין שנײ-װײסער װעש, מיט אַ רױז אין לאַץ, האָט ער אױסגעזען זײער שײן און עלעגאַנט, דער יונגער אַשכנזי. אַלע פלידערבױמס טעכטער האָבן מיט אים געטאַנצט און קאָמפּלימענטן געמאַכט.

— איר זענט גאָר קײן ייִד נישט, — האָבן זײ אים געזאָגט. װאָס איז בײ זײ דער גרעסטער קאָמפּלימענט געװען, און געטוליעט זיך צו זײן גראַציעזן קערפּער אין טאַנץ.

פּונקט װי פלידערבױם, האָט ער זיך געטראָגן לײכט איבער די גלאַנציקע דילן, געטראָטן זיכער און לײכט אױף דער װעלט. נײן, פלידערבױם האָט זיך נישט געדאַרפט שעמען מיט אים אין זײן פּאַלאַץ.

דער נײער גובערנאַטאָר, פאָן מיללער, איז געװען צופרידן פון דעם באַל, סײ פון די טײערע װײנען, סײ פון די עלעגאַנטע שײנע דאַמען, סײ פון די עטלעכע טױזנט רובל, װאָס ער האָט אָפּגעװוּנען פאַרטאָג בײם פאַבריקאַנט פלידערבױם אין קאָרטן.

ער האָט געקענט, פלידערבױם, די הױכע רוסישע באַמטע, דורך און דורך זײ מיט זײנע אָפענע שװארצע אױגן געזען, און ער האָט שטענדיק זײ געגעבן אַ װעג אָפּצוגעװינען בײ אים אַ לײטישע סימע אין קאָרטן. דערמיט האָט ער זײ אינגאַנצן גענומען. און אױך דעם נײעם גובערנאַטאָר האָט ער זײער קונציק, נישט צו מערקן, די שײנע קאָרטן-מתנה אונטערגערוקט. דער גובערנאַטאָר, אַן אױפגעהײטערטער און צעװאַרעמטער, האָט

280

די ברידער אַשכנזי

דערפאַר זײער שטיל זיך פאַרטרױט פאַר פלידערבױמען װעגן דער נײער באַן-ליניע, װאָס מען האָט באַשלאָסן אין פּעטערבורג דורכצופירן אַרום לאָדזש און װאָס דערװײל איז עס נאָך אַ סוד.

מען האָט פלידערבײמען קײן פינגער אין מױל נישט געדאַרפט לײגן. ער האָט פאַרשטאַנען דעם גובערנאַטאָרס מײן, געװוּסט, אַז דאָס קאָן זײן אַ פעטער ביסן סײ פאַרן גובערנאַטאָר, סײ פאַר זיך אַלײן. מיט אַ לײכטן טריט האָט ער זיך געלאָזט צו זײן נײעם פאַרטרעטער, אים פון װײן, װײבער און געזאַנג אָפּגעצױגן און אים אַ באַפעל געגעבן, שטילערהײט, בסוד סודות, אױפצוקױפן אַלע פּלעצער אַרום שטאָט, דורך װעלכע די נײע באַן-ליניע װעט געצױגן װערן.

— איך האָף, אַז איר װעט די זאַך דורכפירן מיט שכל און טאַקט, — האָט פלידערבױם געזאָגט, אַרומנעמענדיק אים בײ דער טאַליע פון זײן פראַק.

— מאָרגן נעם איך זיך צו דער אַרבעט, — האָט אַשכנזי געענטפערט.

— מיר װעלן צום רב נישט גײן, — האָט פלידערבױם אײנגערױמט אין ייִדיש. — און איצט קאָנט איר צוריקגײן צו אײערע דאַמען.

דער אָרקעסטער האָט אױפגעשפּילט אַ נײעם פּאָלאָנעז.

קאַפּיטל פיר

מער װי די הונצעס אַלײן, האָט שמחה מאיר מאַקס אַשכנזי געפילט זיך געטראָפן, װאָס פלידערבױם האָט אַזױ מיאוס אונטערגעפירט די הונצעס און אַרײנגעכאַפּט דעם גובערנאַטאָר פאַר זיך.

— אַז די קעפּ ליגן זײ נאָר אין הולטאַיען, די גױעצעס, — האָט ער געברומט בײז אױף די באַראָנען, װאָס אַנשטאָט אין זינען צו האָבן געשעפט, אַנשטאָט זאָרגן פאַר אָנקניפּן גרױסע פאַרבינדונגען, װאָס טױגן צום עסק, האָבן זײ גאָר אין זינען נאַרישקײטן, װײבער, יאַגד, פעכטן און אַנדערע גױאישע שטותים.

יאָ, דער גובערנאַטאָר האָט אױך שפּעטער די באַראָנען אַ װײזט אין זײער פּאַלאַץ אָפּגעשטאַט און שטאַרק באַװוּנדערט אַלע זײערע אױסגעשטאָפּטע חיות, װאָס זײ זאַמלען, אַלע שװערדן און קינזשאַלן. אָבער קײן נוצן פון דעם אַלעם פאַר דער פאַבריק איז נישט אַרױסגעקומען. די סמעטענע האָט אַראָפּגענומען פלידערבױם. ער האָט אױסגענוצט דעם ערשטן װיזיט. כאָטש עס איז געהאַלטן געװאָרן בסוד, האָט לאָדזש געװוּסט, אַז נײטט פון הימל זענען פלידערבױמען אַראָפּגעפאַלן די נביאות װעגן דער באַן-ליניע אין לאָדזש, װאָס קײנער האָט װעגן דעם נישט געװוּסט. אין לאָדזש זענען קײן סודות נישטאָ. מען האָט פאַרשטאַנען, אַז דער גובערנאַטאָר האָט עס פון פעטערבורג אין פלידערבױמס פּאַלאַץ געבראַכט און מסתמא די באָבעס ירושה נישט דערלײגט. אױסגענוצט דעם ערשטן װיזיט האָט פלידערבױם.

די ברידער אַשכנזי

דורך דעם גובערנאַטאָרס עטלעכע װערטער װעגן די פּלעצער האָט ער געמאַכט אַ פאַרמעגן. ער האָט געקױפט די פּלעצער ביליק, פאַר גאָרנישט, און איצט האָט זײ די רעגירונג אָפּגעקױפט פאַר גרױסע געלטער, כדי דאָרט דורכצופירן די ליניע. אַפילו די פּלעצער אַרום, װאָס זענען נישט אָפּגעקױפט געװאָרן דורך דער רעגירונג, זענען אױך געשטיגן געװאַלטיק אין װערט צוליב דער באַן, װאָס איז דורכגעפירט געװאָרן. גאַנץ לאָדזש האָט גערעדט דערפון. די פּױערים, װאָס האָבן ביליק פאַרקױפט די ערד, האָבן געפרעסן די װאָנצעס מיט כעס. אין די רעסטאָראַנדלעך און קאַפעס האָבן די מעקלערס און סוחרים געשאַצט פלידערבױמס פאַרדינסטן, דאָס פעטע גאָלד, װאָס ער האָט אָפּגעלעקט בײם עסק.

— דאָס שפּיטאָל זײנס האָט אים גוט אָפּגעצאָלט, — האָבן ייִדן גערעדט מיט קאָה.

— אַ גביר האָט די װעלט און יענע װעלט, — האָבן אָרעמעלײט געזיפצט.

מאַקס אַשכנזי האָט, װי פריער, װען ער איז נאָך געװען אַ חסידיש יונגערמאַנטשיקל, גערעכנט מיטן בלײשטיפט אױף אַלע טישן, שטיקלעך סחורהטישטעכער, די געלטער, װאָס עס האָט געמאַכט דער פאַבריקאַנט פלידערבױם, די פּראָצענטער, װאָס זײן אײגענער ברודער האָט בײם עסק אַראָפּגעשלונגען, און ער האָט זיך אױסגעצופּט דאָס שפּיצל פון דער געגאָלטער באָרד פאַר פאַרדרוס. מער נאָך פון געלט האָט אים געקרענקט דאָס, װאָס אין לאָדזש האָט מען נישט אױפגעהערט רעדן װעגן די גליקלעכע. מאַקס אַשכנזי האָט עס נישט געקאָנט הערן, עס האָט אים געעגבערט אין די שפּיציקע אױערן.

— אַזעלכע הולטאַיעס, — האָט ער נישט אױפגעהערט ברומען מיט כעס אױף די באַראָנען. — אַזעלכע פּוסטע קעפּ...

ער האָט עס זײ נישט געקאָנט מוחל זײן.

כאָטש ער איז נאָר געװען דער גענעראַל-פאַרטרעטער, איז אים שטאַרק אָנגעגאַנגען אַלע, װאָס טוט זיך אין דער פאַבריק, האָט ער אױף אַלעם געהאַלטן אױג, געמישט זיך און געװוּסט פון אַלע, װאָס דאָרט טוט זיך.

אָנגעהױבן האָט ער, װי אַלע מאָל, דערמיט, װאָס ער האָט זיך געמאַכט נוצלעך. שױן אין ערשטן יאָר, װי ער האָט איבערגענומען די גע" נעראַל-פאַרטרעטונג נאָך זײן פאָטער, האָט ער פאַרקױפט סחורה עטלעכע מאָל אַזױפיל, װי מען פלעגט פאַרקױפן פריער. ער האָט פונאַנדערגעשיקט װאָיאַזשאָרן איבער אַלע עקן רוסלאַנד, ער האָט געשריבן בריװ, געזען זיך מיט סוחרים, קאָמיסיאָנערן, גערעדט, געלאָפן, געטאָן, אונטערגעגעבן חשק, אָנגעצונדן. און ענדלעך האָט ער גאָר אַלײן זיך אַרױסגעלאָזט קײן רוסלאַנד, כדי אָנצוטאַפּן דעם מאַרק.

מיט װײניק רוסיש אין באַזיץ, בטבע אַן אײנגעהאַלטענער מענטש, נישט קײן פרעסער, נישט קײן טרינקער, האָט ער פונדעסטװעגן געקאָנט

282

די ברידער אַשכנזי

אַרײנקריגן זיך צו די גרױסע, צעװאקסענע, גוטמוטיקע און צעלאָזענע רוסישע סוחרים, װאָס בײ אַ גלעזל און אַ הוליאַנקע טוען זײ אױס דאָס העמד פון לײב, װאַרפן מיט געלט. ער האָט שױן שטענדיק געװוּסט, װי אַזױ צו לאָזן עמעצן אױסטרינקען, װאָס מער און אַלײן צו בלײבן ניכטער. ער האָט שױן שטענדיק אַזױ אױסגעדרײט, אַז ער זאָל לאָזן די קאַצאַפּעס אָפּטאָן אַלערלײ נאַרישקײטן און ער אַלײן זאָל זיך באַצײטנס אַרױסדרײען פון די פרײלעכע הײזער און ציגײנערינס, צו װעלכע זײ האָבן אים געפירט נאָכ) באַגיסן אַ נײ געשעפט.

ער האָט נישט פאַרטראָגן דעם ריח פון בראנפן, געמיאוסט זיך פון די זינדיקע הוליאַנקעס און אױסגעלאַסנקײט. מיט עקל און פאַראַכטונג, האָט ער געקוקט אױף די גױים, װאָס שיכורן און הולטאַיען. ער האָט מיט זײ מיטגעהאַלטן, װײל װען מען קומט צו קראָען, דאַרף מען קראַקען װי זײ. אָבער ער האָט שױן אַזױ קונציק מאַנעװרירט, ער זאָל בלײבן ניכטער און קלאָר. װי אַן אמתער בעל-תּכלית, האָט ער געװוּסט, אַז לע שיכרותן און צעלאָזנקײט זענען זאַכן, װאָס זענען קײן שמעק טאַבאַק נישט װערט. דער מענטש װערט נאָר דערפון פאַרנאַרישט און טעמפּ, און דער עיקר איז בײ אַ מענטש דער שכל, דאָס קלאָרקײט. דער עיקר איז בײם מענטש דער קאָפּ, האַלטן דעם געדאַנק. ער האָט דעם קאָפּ געהאַלטן, פעסט אים געהאַלטן אױף די אַקסלען, שטענדיק געװען קלאָר, און עס האָט תּמיד געהאַט אַ פּעולה. שױן אין ערשטן יאָר, װי ער איז געװאָרן דער גענעראַל-פאַרטרעטער פון הונצעס פאַבריק, האָט ער געװיזן, װער שמחה מאיר, װאָס רופט זיך איצנ מאַקס אַשכנזי, איז אַזױנס און װאָס ער קאָן מאַכן פון אַ זאַך, װאָס עונעמט צו זיך אין די הענט אַרײן.

די פאַבריק האָט אים זײער שײן באַלױנט פאַר זײן אַרבעט, גוטע באַדינגונגען אים געגעבן, אױך אַ פּרעמיע אים אױסגעטײלט, אָבער װיכטיקער דערפון איז געװען פאַר מאַקס אַשכנזי, װאָס ער איז געװאָרן אַן אײגענער מענטש אין דער פאַבריק און די הונצעס האָבן זיך גענומען מיט אים מישב זײן אין אַלץ, װאָס זײ טוען.

מיט די פּלוטעװאַטע אױגן, װאָס זעען אױף דעם ערשטן אױגנבליק אױס װײך און אומשולדיק, נאָר אין דער אמתן קוקן זײ שאַרף און דורכדרינגלעך, האָט ער גלײך, אַרײנשטעלנדיק די פיס אין פאַבריק אַרײן, דערזען, אַז דער דיקער הױפּט-דירעקטאָר אַלברעכט, װאָס שטולן ברעכן זיך אונטער זײן משא, איז פױל און פאַרשלאָפן און ער פירט אַזױ אױך די פאַבריק. װאָס װײטער האָט ער אײנגעזען, אַז דער דיקער דירעקטאָר פירט גאָר די פאַבריק אינגאַנצן נישט. זי גײט אַלײן, מעכאַניש, אָנגעשטעלט װי אַ גוטער זײגער, װאָס מען האָט אָנגעדרײט. פּונקט װי פריער, פאַר דעם אַלטן הונצע, אַזױ אױך איצט פאַר די יונגע, האָט דער דירעקטאָר אַלברעכט אױסגעצױגן זיך װי אַ סטרונע, װען זײ האָבן צו אים גערעדט, קױם אײנ-

די ברידער אַשכנזי

283

געשטאַנען אױף זײנע דיקע קלאָצעװאַטע פיס אין די שטאַרק ברײטע טאָריביקע ביקע הױזן, און אױף אַלץ נאָכגעשאָקלט. געברומט

— יאַ-װאָל, הער באַראָן !

אין מאַקס אַשכנזי האָט אַרײנגעשטעלט אַ פוס אין דער פאַבריק אַרײן. ער האָט די יונגע באַראָנען געגעבן אַן עצה, װי אַזױ צו שפּאָרן, װען צו אַרבעטן און װען זיך אָפּצושטעלן, װאָסערע סחורות צוצוגרײטן צום סעזאָן, די עצות האָבן זיך שטענדיק אַרױסגעװיזן ריכטיקע, אױפן אָרט, און די הונצעס האָבן אים גענומען האַלטן װי אַן אײגענעם מענטשן, נישט געטאָן קײן שיע זאַך, נישט אָנפרעגנדיק זיך בײ דעם ייִד זײערן.

— װאָ אײגענטליך האַבען זי דאַס אַלעס שטודירט, אַשכנזי ? — האָבן זײ אים געפרעגט מיט חידוש.

— אין דער אַקאַדעמי טאַלמוד, בײ דען פּראָפעסאָרען אַבאַיע װעראָװע, — האָט מאַקס אַשכנזי געזאָגט מיט גדלות, װי ער האָט עס געהערט אַמאָל דערצײלן אין בית-המדרש װעגן אַ גרױסן פאַרצײטיקן למדן, װאָס האָט אַזױ געענטפערט װען מען האָט אים געמאַכט פאַר אַ מיניסטער.

דעם דיקן דירעקטאָר אַלברעכט האָט דער עסק אָנגעהױבן פאַרדריסן. ער האָט געזען, װי דער ייִד דרײט זיך אים צופיל, װערט אַ גאַנצער באַלעבאָס, און ער האָט געשװיצט אױפן גאַנצן גרױסן און דיקן קערפּער פאַר אױפרעגונג, װאָס דער פּאַרשױן מישט זיך אים אַרײן אין זײנע געשעפטן און מאַכט אים אַ בײזע מערכה בײ די הונצעס. אָבער קעגנשטעלן זיך האָט ער נישט געװאַגט. צופיל איז ער געװען אונטערטעניק זײנע באַלעבאַטים, ער זאָל עפּעס זאָגן קעגן זײער װילן. נאָך מער איז ער געװען שלעפעריק און פױל. און ער האָט זיך געטרײסט מיט די װעבערינס, װאָס דער דינער מעלכיאָר האָט אים אַלע פּאָר װאָכן צוגעשטעלט אַ נײע, זי זאָל אים רױמען די װױנונג בײ דער פאַבריק. װאָס װײטער איז מאַקס אַשכנזי אַלץ געװאָרן מער באַלעבאָס אין דער פאַבריק. ער האָט אַרײנגעטראָגן לעבן און אומרואיקײט אין די שװערע פאַבריק-װענט. ער האָט געטאָן, װאָס ער האָט געװאָלט, װאָס ער האָט פאַרשטאַנען פאַר נױטיק. פּונקט אַזױ האָט ער שטענדיק צוגעשטעלט געלט פאַר די הונצעס, װיפל נאָר זײ האָבן געדאַרפט. אײדער נאָך דער דירעקטאָר אַלברעכט האָט גענומען טראַכטן װעגן קריגן געלט, האָט מאַקס אַשכנזי שױן געבראַכט פון זײן געשעפט גרײטע סומען, װען נאָר אײנער פון די באַראָנען האָט געברױכט. זײן חשיבות איז אין פאַבריק געװאקסן מיט יעדן טאָג. דער דירעקטאָר אַלברעכט אַלײן האָט אים שױן חניפהדיק מכבד געװען מיט ציגאַרן, געװאָלט אים האָבן אױף זײן זײט. אױך זענען אַלע, װאָס האָבן געדאַרפט עפּעס אַ טובה בײ די באַראָנען, געקומען פריער צו אַשכנזין, ער זאָל רעדן אַ גוט װאָרט פאַר זײ.

אָבער זינט דעם באַל בײ פלידערבױמען און דער געשיכטע מיט די פּלעצער, האָט לאָדזש אינגאַנצן פאַרגעסן אין אים, מאַקס אַשכנזי, נאָר גערעדט װעגן פלידערבױמען, אױך װעגן זײן נײעם גענעראַל-פאַרטרעטער,

284

די ברידער אַשכנזי

װאָס האָט די פּלעצער אױסגעקױפט אַזױ קונציק. מער װי אומעטום האָט מען װעגן זײן ברודער גערעדט אין זײן אײגענער שטוב. די שװיגער זײנע, װאָס איז אָפט צו דער טאָכטער געקומען, האָט געהאַלטן אין אײן דערצײלן װעגן יעקב בונמען, װעגן זײן עלעגאַנץ אױפן באַל, װעגן אַלע זײנע דערפאָלגן. דוקא, װײל ער, מאַקס, האָט עס נישט געװאָלט הערן, האָט זי, די גרױסאַרטיקע ייִדענע, גערעדט װעגן דעם, צוגעלײגט אַלערלײ פאַנטאַזיעס און גוזמאות.

— װאָלסט אים געמעגט זען, דינהלע, — האָט זי דערצײלט פאַר אי.טאָכטער, — װי אַ פּרינץ זעט ער אױס, אַז ער פאָרט דורך דער פּיעטראָקאָװער גאַס. װער װאָלט זיך געקאָנט ריכטן !

דינהלע האָט אױסגעהערט און געזיפצט. מאַקס אַשכנזין איז גערונען געװאָרן דאָס בלוט. ער האָט זיך נישט געבײזערט אױף דער שװיגער. צו װאָס זיך אױסגעבן ? אָבער אירע רײד האָבן אים װי מיט שטעכלקעס די הױט געשטאָכן. ער איז פאַרן קאָמפּאָט נאָך אַרױס פון שטוב.

כאָטש ער איז נאָך דערװײל געװען בלױז דער גענעראַל-פאַרטרעטער, האָט ער געפילט די הונצעס דורכפאַל װי זײן אײגענעם. ער האָט ליב געהאַט אַרײנװאַרפן זיך אין יעדער זאַך, צו װעלכער ער רירט זיך צו, מיטן גאַנצן לײב און לעבן, און אױך אין הונצעס פאַבריק האָט ער זיך אַזױ אַרײנגעװאָרפן. די מעשה מיט פלידערבױמס פּלעצער האָט אים נישט געגעבן קײן מנוחה אין די נעכט, קײן טעם אין עסן און אין טרינקען. װאָלט עס געװען געלעגן אין זײנע הענט, װאָלט ער שױן אַזאַ זאַך פון די הענט נישט אַרױסגעלאָזט. ער װאָלט שױן דעם פלידערבױם נישט צוגעלאָזט אַזאַ אוצר. אָבער בײ אַלע זײנע עצות, װאָס ער האָט געגעבן דער פאַבריק, האָט ער אין אַזעלכע זאַכן גאָרנישט געקאָנט טאָן. צו קורץ איז ער נאָך געװען צו אַזעלכע מענטשן װי אַ גובערנאַטאָר. דאָס האָט מען געמוזט איבערלאָזן צו זײ אַלײן, צו די באַראָנען הונצע, און אױף זײ האָט מען זיך נישט געקאָנט פאַרלאָזן. זײערע גױאישע קעפּ זענען געלעגן אין נאַרישקײטן, אין פּוסטע זאַכן. צוליב זײער נאַרישקײט און פּוסטקײט האָבן זײ פלידערבױמען אין די הענט אַרײן אַ געפונענעם אוצר אַװעקגעגעבן.

איבעריקנס, האָט ער זיך געהאַט זײנע אױסרעכענונגען, מאַקס אַשכנזי. כאָטש ער האָט נאָך זײער טיף זיך געבױגן פאַר די הונצעס, אָנגעװיזן געװען בלױז אױף זײער חסד, האָט ער געזען, אַז עס װעט קומען אַזאַ טאָג, װען ער אַלײן װעט זיצן אין גרױסן פאַבריק-קאַבינעט און אַנדערע װעלן פאַר אים זיך בױגן. ער האָט געזען זײער לעבן, זײער אױסברענגערישקײט, און ער האָט פאַרשטאַנען, אַז מיט פלײס און אַרבעט קאָן מען אַ סך דערגרײכן. מען דאַרף נאָר זען אַרײננעמען די פאַבריק װאָס מער אין די הענט אַרײן, װערן דער צענטער פון איר, דאָס האַרץ, און מיט געדולד, אַרבעט און שכל קאָן מען דעם ציל דערגרײכן. כאָטש דאָס איז נאָך געװען אַ װײטע זאַך, האָט ער שױן גענומען קוקן אױף אַלעם װי אױף אײגנס, איז אים

די ברידער אַשכנזי

285

אַלע געװען טײער. מער נאָך פון די הונצעס אַלײן, האָט ער שױן באַצײטנס געפילט אַ שנאה צי דעם קאָנקורענט פלידערבױם, געװאָלט אים פאַרניכטן, אָפּרױמען פון מאַרק, צוזאַמען מיט זײן גענעראל-פאַרטרעטער, װאָס האָט זיך אים אַװעקגעזעצט גלײך אין די אױגן אַרײן.

בײם עסן און שלאָפן, בײם רעדן מיט מענטשן און בײם דאַװנען אַפילו, װאָס ער האָט נאָך אַמאָל אַרײנגעכאַפּט אױף יוצא זײן, האָט אים גענאָגט, געפּײניקט, געגעסן. ער האָט כסדר געקלערט, װאָס אַזױנס צו טאָן, אַז דער פלידערבױס, דער ברודער זײנער, גאַנץ לאָדזש און זײן אײגענע שטוב זאָלן פון אים רעדן, פאַרגעסן אין אַלע אַנדערע. אָ, ער איז נאָך נישט געפּגרט. ער, מאַקס אַשכנזי, װעט נאָך װײזן, װאָס ער קאָן ! פּאַמעלעך, נאָר געדולד. און לאַכן װעט דער, װאָס װעט לאַכן צום לעצטן. נײן, װען זײ, די באַראָנען זײנע, זענען שליממזלען און הולטאַיעס, מוז ער האַלטן די פאַבריק אױף זײן קאָפּ. דאָס איז נישט קײן קונץ צו גײן אין דער הױך, װען דאָס גליק שטופּט אונטער, לױפט אין די הענט אַרײן. אַ קונץ איז, װען מען כאַפּט אַלײן עפּעס, װען מען דערטראַכט זיך אַלײן צו עפּעס.

און מאַקס אַשכנזי האָט זיך דערטראַכט.

צום ערשטן האָט ער אַ זײער װיכטיקע ענדערונג אין דער פאַבריק דורכגעפירט. ער האָט צוגערעדט די הונצעס אָפּצוטײלן זיך פון דעם שותף געצקע, און בעסער גרינדן אַן אַקציעז-געזעלשאַפט פון דער מאַנופאַקטור-פאַבריק פון די באַראָנען-ברידער הונצע. די באַראָנען האָבן זיך אין דעם אָנגעכאַפּט. זײ האָבן שױן לאַנג געװאָלט פּטור װערן פון דעם גראָבן יונג געצקע, װאָס האָט זײער באַראָנענשאַפט נישט אַנערקענט און גערופן זײ בײ די נעמען פאַמיליאַר, װי אַמאָל, װען זײ זענען נאָך ייִנגלעך געװען. עס האָט זײ נישט געפּאַסט איצט. מאַקס אַשכנזיס עצה פּטור צו װערן פון שותף, האָט זײ אַרײנגעטראָפן אין ריכטיקן פּינטל. אָבער זײ האָבן נישט געהאַט קײן צײט דורכצופירן די זאַך. זײ האָבן געהאַט אַנדערע אַרבעט, יאַגד, פעכטן און רײזעס. אַשכנזי האָט עס אַלײן דורכגעפירט. דאָס איז געװען אַ גרױסער זיג פאַר אים.

אין לאָדזש האָט מען װעגן דעם גערעדט. אױך האָט ער פון דער פאַבריק אַ שײן פּעקל אַקציעס פאַר אַ באַלױנונג געקריגן. ער האָט נישט געװאָלט קײן געלט, נאָר אַקציעס.

באַלד דערנאָך האָט ער זיך גאָר צו אַ גרױסער זאַך דערטראַכט, װאָס האָט די שטאָט אױפגערודערט.

געקומען איז עס אים אױפן געדאַנק צופעליק, דורך אַ נאַרישקײט.

גײענדיק אַזױ פאַרטראַכט איבער דער גאַס, האָט אים פּלוצלונג אַ רױט װײבעריש קלײד אַ בלענד געטאָן פאַר די אױגן. ער האָט זיך אָפּגעשטעלט.

עס איז ניט געװען די פרױ, װאָס האָט אַשכנזין פאַרכאַפּט. װאָרעם כאָטש אַשכנזי האָט שױן מער נישט געהײסן שמחה מאיר, נאָר מאַקס,

286

די ברידער אַשכוזי

און די באָרד אין די קלײדער אָפּגעשניטן, װי אַ דײטש, האָט ער נאָך קײן װײבער זיך נישט געיאָגט.

דער קאָפּ זײנער איז נישט געלעגן אין אַזעלכע זאַכן ; ער האָט אױך נישט געהאַט קײן צײט דערצו. ער האָט געװוּסט, אַז צוליב אַזעלכע זאַכן פאַרלירן מענטשן דעם שכל, פאַרמעגנס. זײן קאָפּ איז געלעגן אין תּכליתים, אין גרױסע זאַכן. זײנע אױגן האָבן גערנער פון אַלץ געזען ציגל-רױטע פאַבריק-װענט, רױך, מאַשינען, אָנגעשטאָפּטע װאַגאָנען מיט סחורה. נײן, נישט די פרױ איז עס געװען, װאָס האָט אַ בלענד געטאָן אין זײנע פּלוטעװאַטע אױגן, דאָס איז געװען איר קלײד. אַ פּראָסט קלײד, אָבער זײער א פאַרביקס, פון אַזאַ גלאַטער און ליכטיקער רױטקײט, װאָס אין לאָדזש קאָן מען גאָר אַזאַ פאַרב נישט אַרױסקריגן.

מאַקס אַשכנזי האָט זיך אָפּגעשטעלט באַטראַכטן די פרױ. זי האָט אַ קוק געטאָן, אָפּגעמאָסטן דעם מאַנס גרױע אױגן און געגאַנגען װײטער. דער מאַן איז איר נאָכגעגאַנגען. ענדלעך האָט זי זיך אָפּגעשטעלט בײ אַ פאַבריק-פּאַרקאַן. אַשכנזי האָט זיך אױך אָפּגעשטעלט, אָבער נישט גערעדט צו דער פרױ, בלױז אָנגעקוקט. די פרױ האָט געװאַרט. זי איז געװען אַ פּראָסטע, נישט גאָר קײן יונגע, אָבער אַ פעסט-געבױטע.

— װאָס גײט דער הער נאָך ? — האָט זי געפרעגט.

— עס געפעלט מיר אײער קלײד, — האָט אַשכנזי געענטפערט אַ פאַרשעמטער, מורא האָבנדיק עמעצער זאָל אים נישט דערזען.

— איך בין אַן אָרנטלעכע פרױ, — האָט די גױע אין רױטן קלײד געזאָגט און געװאַרט.

— װוּ האָט איר געקױפט דאָס קלײד ? — האָט אַשכנזי געפרעגט.

די גױע האָט געלאַכט. זי האָט געװוּסט, אַז דער מאַן װיל עפּעס אַנדערש, נאָר ער האָט נישט קײן מוט, דעריבער רעדט ער פון קלײד. זי האָט געזען, אַז ער גײט רײך געקלײדט און עס האָט זיך איר געגלוסט לאַכן סײ פון זײן נאָכגײן נאָך איר, סײ פון זײן רעדן װעגן קלײד.

— איך בין נישט קײן גאַסיקע, — האָט זי װידער געזאָגט. — זאָל זיך דער הער גײן, איך האָב אַ מאַן.

אָבער דער הער איז נישט געגאַנגען, נישט ער האָט זי גערופן גײן מיט אים.

אפשר קאָנט איר מיר פאַרקױפן אײער קלײד . — האָט ער געפרעגט. — איך װעל אײך גוט באַצאָלן דערפאַר.

די פרױ אין רױטן קלײד איז אינגאַנצן צעטומלט געװאָרן. אַ װײלע האָט זי אַ טראַכט געטאָן, אַז דער מאַן מיטן שפּיציקן בערדעלע װיל איר שלעכטס טאָן. זי האָט נישט אײנמאָל געהערט װעגן די ייִדן, אַז זײ שעכטן יונגע קריסטלעכע פרױען צו די מצות, װאָס זײ עסן. באַלד האָט זי דעם געדאַנק אָפּגעװאָרפן און דערטראַכט זיך צו עפּעס אַנדערש. זי האָט פון די דאָרפישע װײבער אָפט געהערט, אַז אין די שטעט זענען די מענטשן מאָדנע

די ברידער אַשכנזי

287

פּאַרשױנען, מיט אױסטערלישע געװױנהײטן, איבערהױפּט די מענער, ואָס באַגײען זיך גאָר אַנדערש מיט װײבער, װי די פּױערים אין די דערפער.

— צו װאָס דאַרפט איר מײן קלײד ? — האָט זי איבערגעפרעגט מיט אומצוטרױ. — דער הער מאַכט ליצנות ?

נאָר מאַקס אַשכנזי האָט אַרױסגענומען אַ גאָלדן צענער-רובל און דער פרױ געװיזן. האָט זי נישט געקאָנט בײשטײן דעם רײץ פון גאָלד און גערן געװאָרן מיטצוגײן מיט דעם מאַן.

געמײנט האָט זי, אַז ער װעט גײן מיט איר אין אַ געהײם אָרט, אָבער געגאַנגען איז ער מיט איר ביז צו זײן לאַגער. דאָרט האָט ער איר געשיקט קױפן אַ נײ קלײדל, אַ שטאָטישס און אַ פאַרביקס, און פאַר דעם אַלטן קלײדל, װאָס זי האָט געקױפט אין דײטשלאַנד, װען זי איז דאָרט צוזאַמען מיט אַנדערע װײבער געגאַנגען גראָבן קאַרטאָפל, אין זומער, האָט זי פון דעם רײך-געקלײדעטן מאַן אַ בליציקן אימפּעריאַל געקריגן

זי איז אַנטלאָפן פון דעם אױסטערלישן מאַן, װאָס האָט זי נישט געװאָלט, פול מיט מורא און אומגעזעטיקטער נײגעריקײט. זי האָט זיך כסדר אומגעקוקט, צי מען לױפט איר נישט נאָך און מען פאָדערט נישט בײ איר צוריק דאָס געלט. און מאַקס אַשכנזי האָט זיך גלײך אַװעקגעזעצט בײם טיש און צעדרילעװעט דאָס קלײדל, װאָס די רױטקײט דערפון איז זײער ליכטיק און קלאָר און װאָס אַזעלכע קאָן מען גאָר אין לאָדזש נישט אַרױסקריגן. מאַקס אַשכנזין האָט גלײך אַ שאָס געטאָן אין קאָפּ, אַז װען מען קאָן אַרױסלאָזן אין לאָדזש אַזאַ מוסטער, װאָלט מען געקאָנט מאַכן אַ פאַרמעגן. כאָטש ער האָט אױף די װײבער קײן גרױס אַכט נישט געלײגט, נישט קײן צײט געהאַט פאַר זײ, האָט ער פונדעסטװעגן געקענט זײערע שװאַכקײטן, זײער ליבע צו העלע, ליכטיקע פאַרבן. ער האָט שטעגדיק פאַרשטאַנען אױסצוקלײבן אַ מוסטער בײ די צײכענער, אױסצוּװײלן אַ פאַרב, װאָס זאָל נעמען די װײבער, איבערהױפּט די פּױערטעס אין רוסלאַנד. אױך איצט האָט ער דערזען, אַז װען מען קאָן אַזאַ רױטקײט אַרױסקריגן, װאָלט מען דערמיט גאַנץ רוסלאַנד פאַרפלײצט. אָבער אין לאָדזש קאָן מען עס נישט מאַכן. די כעמיקער דאָ װײסן נישט דעם סוד דערפון. זײער רױטקײט איז אַלעמאָל טונקל, מרה-שגרהדיק.

און ער האָט אָפּגעמאַכט בײ זיך, אַרױסצוכאַפּן זיך קײן דײטשלאַנד און דערגײן דעם סוד דערפון.

שטיל, קײן שום מענטש זאָל נישט װיסן, אַפילו נישט די מענטשן פין זײן געשעפט, אַפילו נישט די הונצעס, האָט ער דורך דעם ליטװאַק ליפּע כאַלפן אַן אױסלענדישן גובערנאַטאָר-פּאַס זיך געמאַכט און אַריבערגעפאָרן די גרענעץ. געפאָרן איז ער קײן פראַנקפורט אַם מאַין, װוּ ייִדן זענען דאָ אַ סך און זײ זענען פרומע, ייִדישלעך דערצו. דאָרט אין די סינאַגאָגן, אין די כשרע רעסטאָראַנען, װוּ דאָקטױרים עסן אין יאַרמעלקעלעך, אין די בתי-מדרשים, װוּ פּראָפעסאָרן זיצן אין די אָװנטן בײ די גמרות, האָט

288

די ברידער אַשכנזי

ער זיער גיך בײ די דײטשן זיך אײנגעקױפט. מיט זײן לומדות און שיטן תּורה האָט ער אַ גרײסן רושם געמאַכט אױף די פרומע ייִדן אין די צילינדערס. דערצו איז ער נישט געקומען שנאָרען, װי די אַנדערע ייִדישע לומדים פון פּױלן, נאָר געשטעלט זיך ברײט, מנדר געװען אַ שײנע נדבה אין שול פאַר דער עליה, װאָס מען האָט אים מכבד געװען. און אינגיכן האָט ער זיך צונױפגערעדט מיט אַ כעמיקער, אַ ספּעציאַליסט, װאָס כאָטש אַלײן האָט ער שלעכטע אױגן געהאַט און געטראָגן דעריבער שװאַרצע ברילן, איז ער פונדעסטװעגן געװען אַ גאון אין פאַרבן. אָט מיט דעם פראַנקפורטער כעמיקער, װאָס פאַרפעלט נישט קײן דאַװנען אין צוג, װאָס פאַרזוכט נישט קײן פרוכט אין װעג אָן אַ ברכה און אָן צודעקן דעם קאָפּ מיט אַ קלײן יאַרמעלקעלע, איז ער שטיל, בסוד-סודות קײן לאָדזש געקומען. ער האָט דעם פרעמדן מאַן אײף דער גאַס נישט אַרױסגעלאָזט, בײ זײן טיש געשפּײזט, אין זײן װױנונג אַ צימער אים געגעבן, כדי מענטשן זאָלן אים נישט זען, נישט װיסן פון אים.

געהײם, בסוד-סודות, האָט דער פרעמדער מאַן אין די שװאַרצע ברילן אַרױסגעלאָזט די רױטע פרײלעכע סחורות אין הונצעס פאַבריק גענױ װי די, װאָס מאַקס אַשכנזי האָט בײ דער גױע פאַר אַן אימפּעריאַל אײנגעהאַנדלט. די פאַבריק האָט געאַרבעט בײטאָג און בײנאַכט, געיאָגט, געטריבן. און אַז צום סעזאָן האָט אַשכנזי דער גענעראַל-פאַרטרעטער אַרױסגעלאָזט ז-י רױטע האָפערדיקע שטאָפן, איז געװאָרן אַזאַ בהלה צװישן די סוחרים, אַז מען האָט געכאַפּט די סחורה װי מצה-װאַסער. װאָיאַזשאָרן, קאָמיסיאָנערן, סוחרים האָבן אָפּגעריסן דעם לאַגער, געשיקט טעלעגראַמעס. די פאַבריק האָט גאָרנישט געקאָנט אָניאָגן אַזױפיל. באַלד האָט מען געמוזט העכערן דעם פּרײז. די װײבער האָבן געצאָלט אין טאָג אַרײן פאַר דעם העלן, ליכטיקן און הײסן שטאָף, װאָס האָט זײ געמאַכט ייִנגער און רײצנדיקער.

לאָדזש האָט געקאָכט, אַרומגעלאָפן װי צעדולט, געזוכט נאָכצוקאָפּירן, אָבער דערװײל האָט הונצעס פאַבריק געמאַכט אַ פאַרמעגן. דער איניציאַטאָר און פאַרשפּרײטער פון די סחורות, מאַקס אַשכנזי, האָט צום געשעפט נישט דערלײגט. ער האָט געקאָנט אַרײנברענגען געלט, אָבער ער האָט געװוּסט צו נעמען אַ גוטן פראָצענט. ער האָט פאַר עולם הבא נישט געאַרבעט. פאַר װיפל געלט נאָר ער האָט געמאַכט, האָט ער געקױפט אַקציעס פון דער מאַנופאַקטור-פאַבריק הונצע.

לאָדזש האָט נישט גערעדט מער פון פלידערבױמען, נישט אומגעקוקט זיך אױף זײן גענעראַל-פאַרטרעטער, װאָס יאָגט זיך אַרום מיט זײן קאַרעטע איבער דער פּיעטראָקאָװער גאַס. גערעדט האָט מען װעגן די הונצעס : נײן, װעגן מאַקס אַשכנזי און זײן עילױשן קאָפּ.

— ער װאַקסט, — האָט מען געמורמלט און געװיזן אײף אים מיט די פינגער, װען ער איז אַ שמאָלער און פאַרטאָענער געפאָרן אין דער ברײ-

די ברידער אַשכנזי

289

טער קאַרעטע, װאָס די פאַבריק האָט אים געשאָנקען אַ מתנה, איבער די שלעכט-געפלאסטערטע, ענגע און פאַרעיפּושטע לאָדזשער גאַסן.

נײן, בײ אַלע זיגן האָט ער נישט געקאָנט פאָרן אין קײן קאַרעטע, מאַקס אַשכנזי. ער האָט זיך פאַרלױרן אין דער ברײטקײט, פאַררוקט זיך אין אַ זײט, קײן טעם נישט געפילט דערין. דאָך איז ער איצט זעלטן געגאַנגען צופוס, נאָר פונאַנדערגעלײגט זיך אין דער קאָטש מיט געמאַכטער רחבות, מענטשן זאָלן אים זען, די אײגענע פרױ זאָל אים זען.

אָבער זי האָט אים נישט געזען, דאָס װײב זײנס, קײן אײן מאָל נישט אַ קוק געטאָן דורך די פאָרהאַנגען, װען ער פאָרט אַװעק פון שטוב אין געשעפט אַרײן.

— דיאַנאַ, — האָט ער געזאָגט, — װען דו עטװאָס צו בעזאָרגען האַסט, נעמע איך דיך מיט. גיבט גענוג פּלאַץ.

— נײן, איך װעל זיך בעסער איבערגײן מיט דער מאַמען, — האָט דינהלע געענטפערט גלײכגילטיק.

מאַקס אַשכנזי האָט פאַר כעס נישט געענטפערט די נישט-װיכטיקע פאַרבײגײער, װאָס האָבן געצױגן פאַר אים די היט. ער האָט זיך געמאַכט זײ נישטזעענדיק.

קאַפּיטל פינף

לאָדזש האָט זיך אָפּגעשטעלט.

װי עמעצער, װאָס פרעסט זיך איבער צופיל, פאַרדאַרבט זיך דעם מאָגן און קאָן נישט מער פאַרדײען, ביז ער גיט נישט צוריק אַלץ, װאָס האָט דעם מאָגן פאַרשטאָפּט, אַזױ האָט זיך די טומלדיקע און אַרבעטנדיקע שטאָט איבערגעפרעסן מיט סחורה.

אױסער די גרױסע פאַבריקאַנטן, װאָס האָבן געאַרבעט אַ סך, צו צװײ שיכטן אַ טאָג און אָנגעלײגט ריזיקע לאַגערס מיט סחורה, האָבן קלײנע, קלײנטשינקע און פּיצינקע פאַבריקאַנטלעך געיאָגט, געטריבן און פּראָדוצירט. קײן געלט האָט מען נישט געדאַרפט. אַלץ איז אין דער שטאָט געגאַנגען אױף קרעדיט, אױף װעקסלען.

פאַר װעקסלען האָט אַ סוחרישער זון חתונה געהאַט מיט אַ סוחרישער טאָכטער. דער יונגערמאַנטשיקל האָט צו דעם שװערס װעקסלען בלױז זײן אונטערשריפט צוגעלײגט און געקריגן פאַר זײ גאַרן און בײנװל. דעם גאַרן און בײנװל האָט ער געלאָזט אױסאַרבעטן בײ אַ לױנקעטניק און אים געצאָלט מיט װעקסלען. די לױנקעטניקעס האָבן צוגעלײגט זײער אונטערשריפט און אַװעקגעגעבן די װעקסלען זײערע געזעלן פאַר דער אַרבעט. רי געזעלן האָבן צוגעלײגט זײערע שװערע קאָטשערע-אונטערשריפטן און אַװעק-

290

די ברידער אַשכנזי

געגעבן די װעקסלעך פאַר אַלץ, װאָס נאָר זײ האָבן געדאַרפט האָבן צום לעבן — פאַר ברױט און קאַרטאָפל, פאַר דירה און קלײדער.

פון שטעט און שטעטלעך זענען סוחרים, קעסט-אײדעמלעך, טאַנדעטניקעס, קרעמערלעך געקומען און אָנגעקױפט סחורות גאַנצע פורן אָן אײן גראָשן געלט, בלױז פאַר װעקסעלעך, װאָס זײ האָבן אונטערגעשריבן. קײן געלט האָבן די סוחרים נישט געדאַרפט. זײ האָבן גלײך די װעקסעלעןפונאַנדערגעטײלט וריטער, פאַר סחורה, אַרבעט, מי. מיט װעקסעלעך האָט מען געצאָלט די משרתים אין די געשעפטן, דינסטן פאַר שטוב-אַרבעט, שנײדערס פאַר קלײדער, מלמדים פאַר מלמד-געלט. די פרײלעכע ואָיאַזשאָרן און קאָמיסיאָנערן זענען אַרומגעפאָרן איבער דעם גרױסן רוסלאַנד, גענומען מאַסן סחורות, פאַר װאָס זײ האָבן גרױסע װעקסלען פון רוסישע סוחרים צוגעשיקט. לאָדזש האָט קײן געלט נישט גענוצט, נישט געברױכט עס. אַלץ האָט מען געקריגן פאַר אַן אונטערשריפט. פאַר װעקסלען האָבן ייִדן געקױפט גרױסע עליות אין די בתי-מדרשים, פּדיונות דעם רבין געגעבן. פאַר װעקסעלעך האָבן משרתים-פאַצעטן געהוליעט אין רעסטאָראַנען, געקױפט כלה-מתּנות. אַפילו פרױען אין די פרײלעכע הײזער און שפּעטער די דאָקטױרים פאַר הײלן װענערישע קראַנקהײטן האָט מען געצאָלט מיט װעקסעלעד...

װער עס איז געװען פיפיק, געשיקט, האָט מיט די לײדיקע הענט פאַרלײגט געשעפטן, אָנגעקױפט זיך טײער מעבל, צירונג, געשפּילט אַ ראָלע. מיט יעדן טאָג זענען אַנדערע האַנט-װעבער אַװעק פון די שטולן און גענומען מסחרן, דרײען. מען האָט בלױז געדאַרפט דערצו אַ שטיקל דרײקאָפּ, קאָנען זיך אונטערשרײבן און האָבן די ערשטע פופצן קאָפּיקעס אױאַ װעקסל, די אײנציקע סחורה, װאָס מען האָט אין לאָדזש פאַר קײן װעקסל נישט געקריגן, נאָר געמוזט קױפן פאַר מזומנים.

נישט אָפּהענגיק פון געלט, צערײצט פון שנעלן רײך װערן, צעלאָזן פון ריזיקער קאָנקורענץ, האָט לאָדזש געקאָכט, געטומלט, געאַרבעט אָן מאָס און סיסטעם, אָן נוצן און נױטיקײט. מען האָט געיאָגט, געטריבן, געשמײעט, געכאַפּט, גענומען, געדרײט, אַלײן פון קײן שבון נישט געװוּסט, פאַרשיכורט זיך אין הפקרות, געלעבט אַ פּאַפּירן לעבן, אָן תּכלית און אױסרעכענונג. די אײנציקע, װאָס האָבן געטאָן זײער זאַך, געאַרבעט שװער און ביטער, נישט געװוּסט פון קײן מנוחה און רו, זענען געװען די אַרבעטער אין די פאַבריקן, די געזעלן און די באַלמעלאָכעס אין די װערקשטאַטן. נאָר זײ מיט זיער שװערער מי און קלײנעם לױן האָבן געהאַלטן אױף זײערע אַקסלען די ריזיקע, צעלאָזענע, צעיאַכמערטע שטאָט פון הפקרות, נאַרערײ און משוגעת.

פּלוצלונג איז די שטאָט שטײן געבליבן. אַ שװערער ביסן איז געבליבן שטעקן אין איר זולל-וסובאשן האַלדז, און זי האָט גענומען װאַרפן זיך אין קראַמפן, אין קאָנװוּלסיעס. זי האָט גענומען אױסמײקענען אַלץ, װאָס זי

די ברידער אַשכנזי

291

האָט אין איר פרעסערישן מאָגן אַרײנגעלײגט אין די יאָרן פון חזירײ און געמײנקײט.

צו דעם אַלעם איז אַ טרוקענער זומער געקומען אין לאַנד, װאָכן-לאַנג איז קײן רעגן נישט געגאַנגען. די פּראַװאָסלאַװנע גלחים האָבן זיך אין זײערע גאָלד- און זילבער-אױסגעשטיקטע פּאַראַד-קלײדער אָנגעטאָן, די הײליקע בילדער אױף די פעלדער אַרױסגעטראָגן און מיט פּױערים און פּױערטעס אױף די קני געבעטן בײ כריסטוסן און זײן הײליקער מוטער, זײ זאָלן טאָן גענאָד צו די מענטשן און חיות און אַראָפּשיקן רעגן. אָבער די תּפילות האָבן נישט געהאָלפן און די זון האָט נישט אױפגעהערט פלאַקערן און ברענען די פעלדער און סטעפּעס פון גרױסן רוסלאַנד, איבערהױפּט די ברױטגעגנטן פון לאַנד. די בהמות זענען געפאַלן פון דורשט און הונגער. און אַז ס'איז געקומען צום שניט, װען מען האָט געדאַרפט אַראָפּנעמען דאָס, װאָס די זון האָט נישט אינגאַנצן אױסגעברענט, האָבן רעגנס געדיכטע און אומאױפהערלעכע גענומען גיסן און װײקן און פאַרפױלט דאָס לעצטע אױף די פעלדער. פון הונגער און פון געפּגרטע בהמות, װאָס האָבן זיך אומעטום געװאַלגערט נישט באַגראָבענערהײט, האָבן מגפות זיך גענומען שפּרײטן איבער די פעלדער, כאָליערע, בױך-טיפוס און שאַרלאַך. אין פיל דערפער, איבערהױפּט אין קלײן-רוסלאַנד, האָבן די פּױערים פאַרטריבן די ייִדן פון זיך, װײל מען האָט געזאָגט, אַז זײ פאַרגיפטן די ברונעמס. אין אַנדערע ערטער האָבן די פּױערים געשלאָגן מיט דרענגער און הײ-גאָפּלען די סטודענטן, װאָס זענען אַראָפּגעקומען אין די דערפער, כדי צו באַגיסן די מגפות מיט קאַלך, סמאָלע און קאַרבאָל. אָבער די מגפה האָט זיך נישט אָפּגעשטעלט.

די פּױערים זענען נישט געקומען אין די שטעט אױף די מערק. די קרעמער און סוחרים זענען געבליבן מיט די סחורות, װאָס זײ האָבן אַראָפּ - געבראַכט פון לאָדזש צום האַרבסט-סעזאָן. קײנער האָט נישט געקאָנט צאָלן די אױסגעשטעלטע װעקסלען. פּראָטעסטן זענען אָנגעקומען קײן לאָדזש אין די צענדליקער טױזנטער, מיט יעדן טאָג, מיט יעדער שעה מיט יעדער מינוט. די פאַבריקאַנטן, װאָס האָבן גענומען געלט אין די בענק, זענען געבליבן הינטערשטעליק. באַנקען האָבן געקראַכט.

אױפן ערשטן פײער פון קריזיס זענען געגאַנגען די קלײנע פיש, די אַלע קלענערע פאַבריקאַנטן, פאַבריקאַנטלעך, קעטע-אַרױסגעבער, גאַרן און בײנװל-הענדלער, שניט-קרעמער, סוחרים, קאָמיסיאָנערן, מעקלער, לױנקעטניקעס און טױזנטער אַנדערע, װאָס האָבן זיך, װי פליגן, געדרײט אַרום דער זיסער פאַררױכערטער שטאָט. װי שטרױ האָבן געברענט די אַלע װעקסל-אונטערנעמונגען. מענטשן זענען אַרומגעלאָפן װי די פאַרסמטע מײז, געװאָלט פאַרקױפן די װעקסלען זײערע פאַר גראָשנס, נאָר קײן בעלנים זענען נישט געװען. די גרױסע פּאַפּירענע קײט, װאָס האָט די שטאָט אַרומגענומען, געבונדן אײנעם מיטן אַנדערן, האָט געקנאַקט, איז צעקראָכן גע-

292

די ברידער אַשכנזי

װאָרן אונטער די הענט. אײנער האָט דעם צװײטן מיטגעשלעפּט מיט זיך אין אָפּגרונט אַרײן.

די גרױסע פיש, די לױתנס, די פאַבריקאַנטן-מיליאָנערן האָבן אױך געכאַפּט אַ טרײסל פון די צעשטורעמטע קריזיס-װעלן, אָבער פעסטע, שטאַרקע, האָבן זײ די קלעפּ אַריבערגעטראָגן. זײ האָבן בלױז אַרױסגערוקט זיך אױף אַ צײט פון דעם שטורעם, אָפּגעװאַרט פאַראַנקערטע ביז דער מבול װעט אַריבער. אײנער נאָכן אַנדערן האָבן זײ אָפּגעשטעלט די פאַבריקן. ניעט מען האָט געדאַרפט סחורה, נישט מען האָט געװאָלט פּטרן די גרױסע לאַגערן רױע װאָל און בײנװל, װאָס מען האָט געהאַט אין רעזערװ. װאָרעם אױסגעאַרבעטע סחורה האָט קײן װערט נישט געהאַט. קײנער האָט זײ אין האנט נישט געװאָלט נעמען, רױע מאַטעריאַלן זענען שטאַרק געשטיגן אין פּרײז מיט יעדן טאָג, און עס האָט מער אַרײנגעברענגט דאָס אָפּשטעלן די פאַבריקן, װי לאָזן זײ אין גאַנג. די, װאָס האָבן יאָ געאַרבעט, האָבן בלױז געאַרבעט אַ טאָג אין װאָך. צענטליקער טױזנטער אַרבעטער זענען אַרומגעגאַנגען מיט לײדיקע הענט.

אױפן באַלוט זענען די װעב-שטולן געשטאַנען שטיל. די שנײדערס, זאָקנמאַכערינס, נײטאָרינס, שוסטערס, גאַלאַנטערײ-אַרבעטער און אַרבעטערינס האָבן איבערגעדעקט זײערע מאַשינען, װאָס האָבן אױסגעזען װי מתים אין אַ מגפה, װען די קברנים קומען נישט זײ צו באַערדיקן. יעדער האָט זיך אַרומגעטראָגן מיט װעקסלען, װאָס מען האָט געקריגן פאַר אַרבעט, נאָר קײנער האָט זײ אין האַנט נישט געװאָלט נעמען.

— אױף אשר-יצר-פּאַפּיר קאָנט איר זײ נוצן, — האָבן די אָרעמע קרעמער געענטפערט בײז, װען אַן אַרבעטער האָט אַ פאַרשעמטער אַ װעקסעלע ארײנגעבראַכט פאַר אַ פּאָר פונט קאַרטאָפל אָדער אַ לאַבן ברױט.

די סוחרים און פאַבריקאַנטן האָבן זיך װי נישט איז אַן עצה געגעבן. מען האָט פאַרזעצט דאָס גאָלד און בריליאַנטן, װאָס מען האָט אָנגעקױפט אין די גוטע צײטן פאַר װעקסעלעך, מען האָט אױספאַרקױפט פאַר האַלב אומזיסט די לאַגערן סחורות, װאָס האָבן נאָך אַ װערט געהאַט. אַנדערע האָבן זיך אַנדערע עצות געגעבן. כאָטש עס איז שױן געװען קיל, האַרבסטיק און רעגנדיק, האָבן װעבערײען, לאַגערן און שפּינערײען גענומען פּלוצלינג שטאַרק ברענען. אַלע נאַכט האָבן פײערדיקע צונגען פון אַלע זײטן שטאָט געריסן זיך צום הימל. די שטאַרקע פײערלעשער-פערד האָבן געקנאַקט מיט זײערע פּאָדקאָװעס אױף די שלעכט-געפלאַסטערטע לאָדזשער שטײנער. טרומײטערס האָבן געשפּאָלטן די לופט און געװעקט קינדער פון שלאָף. לאָדזשער האָבן געװוּסט אין די בעטן, אַז דאָס האָט עמעצער געמאַכט בורא מאורי האש אין אַ מיטן מיטװאָך, אַװעקגעלאָזט מיטן רױך די װערטלאָזע סחורות אין מאַשינען, כדי צו קריגן פאַר זײ פון די אַסעקוראַציע-געזעלשאַפטן מזומן געלט, װאָס איז שטאַרק טײער געװאָרן אין דער װעקסל-שטאָט. באַלד אינדערפרי, װי נאָר די צײטונגס-ײנגלעך האָבן גענומען אױסרופן מיט רױע

די ברידער אַשכנזי

293

קולות די נײעס, זענען מענטשן אַרױסגעשפּרונגען פון די בעטן, כדי אױף גיך איבערצולײענען, װער עס האָט זיך אױסגעגלײכט דעם באַלאַנס איבער נאַכט.

די פלינקע פערד פון די פײער-לעשער זענען אַזױ צוגעװױנט געװאָרן צו די נאַכט-שריפות, אַז זײ זענען שױן אַלײן געלאָפן צו די פאַבריק-גאַסן.

פּאָליצײ-לײט, אַדװאָקאַטן און ריכטער האָבן אױפגעלעבט. די געריכטן האָבן באַשולדיקט, אַדװאָקאַטן האָבן פאַרטײדיקט, באַמטע האָבן גענומען כאַבאַר. פּראָצענטניקעס, לאמבאַרדן-אײגנטימער, האָבן געהעכערט די צינזן, געמאַכט פון רובל צװײ, יורדים האָבן פאַרקױפט ס'לעצטע, געשװאַרצט די דײטשע גרענעץ, געקױפט שיפסקאַרטן און אַװעק קײן אַמעריקע.

בלױז די אַרבעטער און באַלמעלאָכעס האָבן נישט געהאַט װאָס צוצונעמען, װאָס אױסצוטױשן און פאַרכאַפּן, מיט װאָס זיך צו ראַטעװען אין די דאָזיקע הונגעריקע טעג. אױפן באַלוט איז געװען חושך און װיסט. דיגױאישע גױאישע װעבער, די פּױערים זענען צוריק אַװעק אין זײערע דערפער. די יונגע פּױערטעס זענען צוריקגעגאַנגען צו טאַטע-מאַמע אױפן פעלד. פּראָװינצער ייִדישע יונגעלײטלעך און בחורים, װאָס זענען געקומען פון שטעט און שטעטלעך, כדי אַרױפצואַרבעטן זיך אין לאָדזש, זענען אַװעק צוריק אַהײם צו זיך. יונגע באַלעבעסלעך האָבן געשײדט זיך דערװײל מיט די װײבער, װאָס זײ האָבן אַהײמגעשיקט מיט די קינדער צו זײערע טאַטע-מאַמע, ביז דער צאָרן װעט אַריבער. די שטאָטישע, די װאָס האָבן קײנעם נישט געהאַט אױף װעמען זיך אָנצושפּאַרן, זענען אַרומגעגאַנגען פאַרדאַרטע און אױסגעצערטע, געפאַלן פון די פיס. די װירטן פון די הײזער האָבן אַרױסגעװאָרפן די אָרעמעלײט פון די דירות. מענטשן האָבן זיך אַרומגעװאַלגערט אין די גאַסן, גענעכטיקט אין די לײדיקע קעלערס, אַרײנגעכאַפּט זיך צו אַ בעקער, כדי אָנצוּװאַרעמען זיך די געפרױרענע בײנער. אין די װעלדער און אױף די װעגן האָבן זיך עלנטע אױסגעלײגט, ערד-הײלן אױסגעגראָבן, כדי צו שיצן זיך פון קעלט.

דאָרפישע װעבערינס, שפּולערקעס פון די גרױסע פאַבריקן האָבן זיך אין גאַס אַרומגעדרײט, פאַרקױפט זײער לײב פאַר אַ שטיקל ברױט, פאַר אַ נאַכט-לעגער. ייִדישע אָרעמע מאַמעס האָבן זײערע קינדער געברענגט צו די מײסטערס, איבערגעגעבן זײ צו דער אַרבעט בלױז פאַרן שטיקל ברױט. דערװאקסענע האָבן געבעטן בײ די באַלעבאַטים צו לאָזן זײ אַרבעטן אָן לױן, בלױז פאַר אַביסל גריץ אָדער אַ טעפּל ציקאָריע.

— אַז גאָט װעט העלפן און דער צאָרן װעט אַריבער, װעלן מיר זיך אױסרעכענען, — האָבן זײ געבעטן. — מיר פאַרלאַנגען נישט קײן לױן.

אין די אָרעמע גאַסן האָבן טיפוס, שאַרלאַך און דיפטעריט גענומען גײן פון הױז צו הױז. די פּאָליצײ האָט די רינשטאָקן באַגאָסן מיט קאַלך און קאַרבאָל, נאָר די מגפה האָט זיך נישט אָפּגעשטעלט. פלידערבױמס שפּיטאָל האָט געאַרבעט בײטאָג און בײנאַכט, פּונקט אַזױ האָט געאַרבעט דער בית-עולם.

די ברידער אַשכנזי

לאָדזש האָט געקרעכצט, געיאָמערט. דער קריזיס האָט געברענט, פאַרצערט און פאַרלענדט.

די גרױסע ייִדישע פאַבריקאַנטן, װאָס זענען נישט צעריבן געװאָרן. האָבן גענומען זיך צו צדקה. דער פאַבריקאַנט פלידערבױם האָט צו זיך אין פאַלאַץ די פאָרנעמסטע לײט פון שטאָט אײנגעלאַדן, אַ סך רײכע דאַמען, איבערהױפט עלטערע, װאָס באַרעדן מער די זינדיקע ליבעס אײדער אַלײן זײ צו פירן, און געשאַפן קאָמיטעטן אױפן באַלוט, געמאַכט קיכן פאַר געיזונטע, געשיקט דאָקטױרים און פעלדשערס צו די קראַנקע און געגעבן תּכריכים פאַר די אומגעקומענע אין די מגפות. כאָטש די פאַבריק זײנע איז געשטאַנען און געװאַרט אױף בעסערע שײטן, האָט דער פאַבריקאַנט פלידערבױם נישט געקאַרגט קײן געלט און אונטערגעהאַלטן דעם באַלוט די ייִדישע װעבער, װאָס ער האָט זײ קײנמאָל צו זיך אין פאַבריק נישט אַרײנגעלאָזט. אַרומגערינגלט מיט די עלטערע רײכע דאַמען, װאָס האָבן געקוקט אין אים װי אין אַ שפּיגל אַרײן, איז ער יעדן טאָג אין זײן רײכער קאַרעטע צום באַלוט פאַרפאָרן, געטײלט געלט, געװאָרפן הױפנס קלײנע מטבעות צו גאַסן-ייִנגלעך, געגאַנגען איבער די שטובן אַפילו, געזוכט װוּ נאָר אַ פאַרשמאַכטע קימפּעטאָרין, אַן אױסגעצערטן זקן, און איבערגעלאָזט רובלס, פינפערלעך און אױך אַמאָל אַ צענערל.

אָ, ער האָט אַ סך גוטס געטאָן פאַרן באַלוט, דער פאַבריקאַנט פלידערבױם. ער האָט אַפילו פאַרקאַשערט אײנמאָל די אַרבל פון זײן סורדוט און, צוזאַמען מיט די פּראָסטע ייִדן פון דער תּומכי-חולים, האָט ער מיט רײנעם שפּירט געריבן דעם בױך בײ אַ קראַנקן, װאָס איז אַװעקגעפאַלן אױף בױך-קראַמפן. אין זעלבן טאָג האָט ער אױך צוגעהאָלפן דער חברה-קדישא מתעסק זײן זיך בײ אַ טױטן װעבער. דאָס האָט זיך גלײך פונאַנדערגעטראָגן איבער גאַנץ לאָדזש. דער באַלוט האָט גערױשט, געשפּרײט די מעשיט-טובים פון מיליאָנער פלידערבױם, באַקלײדט זײ אין אַ סך פאַנטאַסטישע צוגאָבן און שקרים. אין די שולן און אין די מקוהס האָבן ייִדן גערעדט דערפון, געפילט זיך געהױבן, װי פון אַן אײגענעם מלך, װאָס טוט זיך איבער פאַר אַ פּראָסטן מענטש און גײט צװישן פאָלק, כדי צו װײזן זײן גענאָד.

מען האָט אים פאַרגעבן זײן גױאישקײט, אַפילו זײנע געשמדטע טעכטער. מען האָט געזען זײן גאָלדענע שטול אין גן-עדן אַזױ קלאָר און זיכערװי ער אַלײן, דער פאַבריקאַנט פלידערבױם, האָט זי געזען.

דאָס אײנציקע הױז, װאָס האָט זיך קעגנגעשטעלט פלידערבױמס פּאַלאַץ. איז געװען דער קעלער-שטוב פון טוביה דעם האַנט-װעבער אױפן באַלוט.

װי אַלע װעבער, האָט אױך טוביה נישט געאַרבעט. דאָס װײב זײנס איז געשטאַנען אין גאַס מיט אַן עמער זױערע אוגערקעס און אין אָװנט איז זי אַהײמגעקומען מיט אַ קלײן קניפּל גראָשנס און מיט אַ פול מױל קללות. די קלענערע קינדער זענען אַרומגעגאַנגען מיט פּודעלעך צוקערלעך אױף די גאַסן. די עלטערע קינדער זענען זיך צעקראָכן, יעדער האָט פאַר זיך

די ברידער אַשכנזי

געזוכט זײן שפּײז און אַ װינקל אין די שרעקלעכע טעג. אין שטוב איז געװען נאַס, רױכיק, פינצטער און הונגעריק. אָבער טוביה האָט דאָס נישט געפילט. ער איז געװען פאַרנומען אין די טעג, גאָר מיטן טאָג נישט אױסגעקומען. אַ שלעכט-אָנגעטאָנענער, אַ געפרױרענער אין די קאַלטע פראָסטיקע טעג, בלױז מיטן רוסישן באַשליק אױפן האַלדז און מיט דעם פּעלצענעם היטל, װאָס ער האָט מיטגעבראַכט פון רוסלאַנד, איז ער גאַנצע טעג אַרומגעלאָפן, אַגיטירט די אַרבעטסלאָזע װעבער, אױפגעהעצט די זאָקענמאַכערינס, שנײדערינס, און נײטאָרינס, גערעדט, געקאָכט זיך, געשאָסן מיט פײער, געטײלט פּראָקלאַמאַציעס, װאָס ער מיט ניסנען האָבן פאַרפאַסט, אױפגעדעקט די סיבות פון קריזיס און גערופן צו קאַמף קעגן די פאַבריקאַנטן און די סוחרים, די בעלי -צדקה און רבנים, קעגן דער פּאָליצײ און מיליטער, קעגן דעם גובערנאַטאָר און אַפילו קעגן קײסער אַלײן.

עלטערע װעבער האָבן פון אים געלאַכט, װײבער האָבן אים געװיזן אױפן קאָפּ, אַז ער איז נישט בײ די קלאָרע געדאַנקען.

— טוביהן געפעלט דאָך נישט דער קײסער, — האָט מען געחוזקט. — קוקסט אים אָן !...

דאָס װײב זײנס האָט אים געשאָלטן, געזידלט, געמאַכט אים מיט דער בלאָטע צוגלײך. — קהלשער צאפּ, — האָט זי אים גערופן, קאַטאָרזשאַן, צעבראָכענער קאָכלעפל...

נאָר ער האָט נישט געהערט. אַ בלאַסער, אַן אױסגעדאַרטער, מיט א שאַרפן קנאָפּ אין זײן באַװאקסענעם האַלדז, װאָס איז אַרומגעבונדן מיטן רוסישן באַשליק, מיט אױגן ברענענדיקע, הײסע, איז ער אומעטום געװען פול, אין יעדער רעדל אַרײנגעשטעקט די נאָז, אין יעדן געזעמל צוגעלײגט אַן אױער, און גערעדט, גערעדט שאַרף, מיט כעס און מיט שכל, מיט פײער און מיט איבערצײגונג. מער פון אַלעם האָט ער געאַרבעט אין די ביליקע קיכן, װאָס דער פאַבריקאַנט פלידערבױם האָט אַװעקגעשטעלט אױפן באַלוט פאַר די װעבער.

אַרום די פּראָסטע אױסגעשטעלטע הילצערנע טישן, װוּ די מענטשן זענען געזעסן בײ די שװאַרצע מוציאס ברױט און ערדענע שיסעלעך גריץ, האָט זיך טוביה כסדר געדרײט, גערעדט, אַרײנגעצױגן די עסנדיקע אין שמועסן, אױפגעקלערט, קלאָר געמאַכט. מער װי אומעטום האָט ער דאָ געדאַרפט רעדן קעגן די פאַבריקאַנטן און זײער צדקה. אַ סך פון די װעבער, איבערהױפּט פון עלטערן דור, האָבן געװוּנטשן דעם פאַבריקאַנט פלידערבױם און זײנע לײט אַ סך ברכות פאַר די אָרעמע מיטאָגן. טוביה האָט עס נישט געקאָנט הערן. ס'בלוט איז אים פאַרשטאַרט געװאָרן, הערנדיק די אומבאַװוּסטזיניקע רײד פון די, װאָס דאַרפן דעם פאַבריקאַנט פלידערבױם זײער קלאַסן-שונא, באַקעמפן. און ער האָט גערעדט קעגן דער צדקה פון די רײכע, אױפגעװיזן זײער פאַלשקײט, פאַרדאָרבנקײט.

אָ, ער האָט געהאַט אַ כוח, דער טוביה, אַלײן אַ הונגעריקער, אַ פאַר-

296

די ברידער אַשכנזי

פּײניקטער, האָט ער מענטשן אָנגעצונדן, איבערגערעדט, אױפגעקלערט, אין דער נשמה אַרײנגעקראָכן און נישט אָפּגעטראָטן פון זײנס, ביז ער האָט מענטשן נישט אַריברגעצױגן אױף זײן זײט. אים צו הילף זענען געקומען זײנע תּלמידים, די אױפגעקלערטע געזעלן און די ישיבה-בחורים.

װי קערנער אױף גוטער שװאַרצער ערד, זענען געפאַלן די רײד פון טוביה אין זײנע תּלמידים אױף דעם הונגעריקן און אַרבעטסלאָזן לאָדזש. נישט נאָר װעבער און זאָקנמאַכערינס, שנײדערס און שוסטערס האָבן צוגעלײגט זײערע אױערן צו די רײד פון די אַגיטאַטאָרן, נאָר אױך די האַנדלטמשרתים, בוכהאַלטערס און די מיוחסים צװישן די אַרבעטער, די שערערס און צײכענערס, װאָס האָבן זיך אַלעמאָל געהאַלטן גאוהדיק, נישט געװאָלט האָבן קײן עסקים מיט די קלענערע אַרבעטער און געגלױבט אַרױסצוקריכן אין דער גאָלדענער שטאָט, װערן נגידים און באַלעבאַטים. הונגעריקע, עלנטעהאָבן זײ איצט געזען, אַז די פּאַפּירענע װעקסלען, אױף װעלכע זײ האָבן געבױט און פאַר װעלכע זײ האָבן פאַר זײערע באַלעבאַטים לײב און לעבן אָפּגעגעבן, זענען נישט מער װי שװינדל, נאַרערײ. צוגלײך מיט די פּראָסטע און שװער-אַרבעטנדיקע זענען זײ איצט אַרױסגעװאָרפן געװאָרן פון זײערע שטולן, געװאַלגערט זיך איבער די לאָדזשער גאַסן. צום האַרצן זענען זײ געפאַלן די רײד פון די אױפקלערער און אַגיטירער. אַלע האָבן געװאָלט הערן, פאַרשטײן, לײענען די בלעטלעך, די פאַרבאָטענע און אמתע.

מער װי שטענדיק, האָבן איצט אָנגעהױבן באַװײזן זיך פּראָקלאַמאַציעס אױף די לאָדזשער אָפּגעשײלטע מױערן. אין די שולן, אױף די מערק, אױפן װאָקזאַל, אױף די אַמטן, אַפילו אױף די װענט פון די פּאָליצײ-צירקלען האָבן זיך אין די נעכט רעװאָלוציאָנערע פּראָקלאַמאַציעס באַװיזן. מענטשן האָבן זיך אַרום זײ געזאַמלט, ביז פּאָליציאַנטן זענען געקומען מיט די הױזװעכטער און זײ אַראָפּגעקראַצט.

װיפל ניסן מיט זײנע ישיבה-בחורים האָבן נישט געשריבן אָט די פּראָקלאַמאַציעס, װיפל ביכלעך אין בראָשורן זײ האָבן נישט צוגעגרײט, האָט אױסגעפעלט. מען האָט זײ געריסן פון די הענט צװישן די אַרבעטסלאָזע. אין פלידערבױמס קיכן האָבן די פּאַפּירלעך פאַרפלײצט די טישן, די בענק, די װענט און טירן. אין מיטן עסן פלעגן זיך אַפילו מענטשן אױפהױבן פון טיש און אױסשרײען קעגן די פאַבריקאַנטן, פּאָליצײ אין דעם קײסער.

— נידער ! — האָבן קולות גערופן. — נידער !

די דאַמען זענען בלאַס געװאָרן און אַרױסגערופן פאָליצײ, צו היטן די אָרדענונג.

אין די הינטערשטאָטישע פּלעצער, אין קאָנסטאַנטינער װאַלד, זענען זיך מאַסן מענטשן צונױפגעקומען, גערעדט, דיסקוטירט, רעדעס געהאַלטן און לידער געזונגען. הונגער און נױט האָבן דעמאָלט געקריגן אַ זין, אַ באַרעכטיקונג. אין ביטערקײט האָט דער עולם אַ זיסקײט דערפילט, אַ האָפענונג, װאָס גיט כוחות אַריבערצוטראָגן דאָס שלעכטע.

די ברידער אַשכגזי

297

— נאָך ליטעראַטור, מער, מער, — האָט טוביה געפאָדערט בײ ניסנען. — די מאַסע כאַפּט פון די הענט.

ניסן האָט זיך קײן עצה נישט געקאָנט געבן. דער עולם אין לאָדזש האָט די רוסישע ביכלעך, װאָס די ליטװישע סטודענטן האָבן צוגעשטעלט, נישט פאַרשטאַנען. זײ האָבן געװאָלט ייִדישע ביכלעך, ייִדישע פּראָקלאַמאַציעס. ניסן האָט איבערגעזעצט, איבערגעאַרבעט, פאַרטײטשט אין לאָדזשער ייִדיש, אַזױ, אַז עס זאָל אַרײן אין די בײנער, בײם האַרץ פאַרכאַפּן. מען האָט אַלץ געדאַרפט שרײבן מיט די הענט. די ישיבה-בחורים האָבן גאָרנישט געקאָנט אָניאָגן אַזױפיל בײם איבערשרײבן, װיפיל די מענטשן האָבן געװאָלט.

און אין די אָװנטן פלעגט גאָר ניסן זיך אָפּרײסן פון אַלע אַרבעטן און אַװעקלאָזן זיך צו די דײטשע שענקלעך, װוּ װעבער אין סאַמעטענע הױזן זענען געזעסן בײ גרױסע קופלעס ביר און בײ ביליקע ציגאַרן.

נײן, נישט נאָך ביר און ציגאַרן איז ער געגאַנגען אין די דײטשע שענקלעך. ער האָט קײן טעם נישט געפילט אין די קופעלס ביר, װאָס די דײטשע װעבער האָבן אים געשטעלט, אַ ביטערקײט געפילט אין די ציגאַרן, װאָס זײ האָבן אים מכבד געװען. ער האָט גאָרנישט פאַרשטאַנען אַפילו, פאַרװאָס זײ זופּן אין זיך אַרײן אַזױפיל דאָס ביטעױע געטראַנק, קופעל נאָך קופעל, פאַרבײסנדיק מיט ביליקן ציגאַרן-רױך. אָבער געגאַנגען אין די שענקלעך איז ער װאָרעם אין די לאָדזשער פאַבריקן האָבן נײע מענטשן געאַרבעט, דײטשן, װאָס האָבן נישט מיט די ערשטע אי - מיגראַנטן אײנגעװאַנדערט נאָר גאָר שפּעט אַראָפּגעקומען. נאָך ביסמאַרקס סאָציאַליסטן-געזעץ אין דײטשלאַנד, װען מען האָט אױפגעקלערטע אַרבעטער פון די לאַסאַל-גענאָסנשאַפטן אין די געפענקענישן אײנגעזעצט, פון לאַנד אַרױסגעטריבן, זענען אַ סך אַרבעטער פון לאַנד אַנטלאָפן. פיל זענען קײן אַמעריקע אַװעקגעפאָרן. קלײנע גרופּן, איבערהױפּט װעבער, זענען קײן פּױלן געקומען. גוטע אַרבעטער, פּינקטלעכע און ערלעכע, האָבן זײ גלײך אַרבעט אין די װעבערײען און שפּינערײען געקריגן. טײל פון זײ זענען מײסטערס געװאָרן.

שװער-לײביקע, געלאַסענע, ליבהאָבער פון ביר און ציגאַרן, זענען זײ, פּונקט װי אַלע אַנדערע לאָדזשער אײנגעזעסענע װעבער, אָפּגעזעסן אין די אָװנטן אין די שענקלעך, געטרונקען און גערױכערט. אָבער זײ זענען נישט געגאַנגען אין די קירכן, נישט געזונגען קײן הײמאַטס-לידער אין די געזאַנג-פאַראײנען, נאָר געהאַלטן זיך צװישן זיך, געלײענט פאַרבאָטענע ביכלעך, װאָס זײ האָבן פון דײטשלאַנד געקראגן, און אױף שמחות צװישן אײגענע, רעװאָלוציאָנערע פרײהײטס-לידער געזונגען. פּונקט װי אין דײטשלאַנד, האָבן זײ געהאַט זײער קלײנע לאַסאַל-גענאָסנשאַפט. שטילערהײט האָבן זײ די אײנגעזעסענע דײטשע װעבער אַגיטירט, װעגן סאָציאַליזם דערצײלט, װעגן פירער לאַסאַל.

298

די ברידער אַשכגזי

אָט מיט די דײטשע װעבער האָט זיך איצט ניסן אָפט געטראָפן אין די שענקלעך זײערע. אין זײן אַמאָליקן דײטש, װאָס ער האָט זיך פון משה דעסײס „ביאור" אין פון די פילאָזאָפישע ביכער אױסגעלערנט, האָט ער צו די דײטשע מײסטערס גערעדט, צו אַרבעט זײ גערופן, אױפגעקלערט און געלערנט. נישט זײער נאָענט איז זײער שפּראַך געװען —ניסנס ייִדישלעכער ביכער-דײטש מיט דעם גאָרגלדיקן פאַלקס-דײטש פון די ביראָנגעגאָסענע און ציגאַרן-רױכערנדיקע װעבער. דאָך האָבן זײ זיך פאַרשטאַנען.

— שטימט, יאַ, שטימט, — האָבן די בלאָנד-האָריקע דײטשן צוגעשאָקלט צו ניסנס איבערצײגנדיקע רײד און פאַרזופּט מיט די לעצטע רעשטלעך ביר.

אזױ װי זײן אַמאָליקער חדר-חבר שמחה מאיר אַשכנזי, האָט אױך ניסן נישט געהאַלטן פון האַנט-װעבערײ, נאָר פון דאַמף. ער האָט געװוּסט, אַז די האַנט-װעבערײ האָט קײן צוקונפט נישט, אַז זי װעט מוזן פאַרניכטעט װערן פון דער מאַשין. פּונקט אַזױ װעלן די האַנט-װעבער צערונען װערן, אַרױסגעשטױסן װערן פון דער אַרבעט, דעקלאַסירט װערן. ער האָט אמת געאַרבעט צװישן די האַנט-װעבער אין באַלוט, אױפגעקלערט זײ, אָנגערײצט זײ קעגן זײערע באַלעבאַטים ; אָבער ער האָט זיך נישט גענאַרט, געזען, אַז דאָס איז נישט אַ קאַמף צװישן קלאַסן, צװישן פּראָלעטאַריאַט און בורזשואַזיע, נאָר אַ הײמישע קריגערײ צװישן קבצנים און אָרעמעלײט. ער האָט געװוּסט, אַז מערסטנס האַנט-װעבער זענען נישט קײן שטאַנדהאַפטע אַרבעטער, אַז יעדער פון זײ װאַרט נאָר אָפּ די געלעגנהײט אַלײן זיך אַרױפצוכאַפּן און װערן אַ באַלעבעסל, אַ לױנקעטניק. ער האָט אױך געזען, װאָסער ביטער לעבן די לױנקעטניקעס אַלײן פירן, װי זײ װערן געדריקט און געקװעלט פון די אַרױסגעבער, סוחרים. ער האָט גוט געקענט דעם באַלוט, געדענקט אים נאָך פון די אײגענע צײטן, װען ער איז אַ זמנניק געװען. נײן, ער האָט נישט שטאַרק געגלױבט אין באַלוט. די אמתע פּראָלעטאַריער האָט ער געזען אין די דאַמף-װעבערײען, װוּ די ייִדן האָבן נישט געאַרבעט. זעענדיק זײ פאַרטאָג אין די טױזנטער, אײלנדיק אין די פאַבריקן, מיט פּעקעלעך עסן אין די הענט, יאָגנדיק אױפן גרילצנדיקן רוף פון די קױמענס צו אַרבעט, האָט ער געזען, װי עס גײען קאַדרען פון דער רעװאָלוציע, װאָס מוז קומען לױט די אײזערנע געזעצן פון מאַרקסיזם, די זעלנער פון פרײהײט און קאַמף. זאָלן דערװײל די פאַבריקן װאַקסן, זאָלן די פאַבריקאַנטן אַנטװיקלען זיך, אױסבױען, רײך װערן, אָבער די צוקונפט געהערט די, װאָס לױפן פאַרטאָג אײלנדיקע און מידע צי דער אַרבעט. פאַר זײ זאַמלען די פאַבריקאַנטן דעם קאַפּיטאַל, קאָנצענטרירן אים, כדי װען ער װעט שױן זײן גרױס, צײטיק, איבער-רײף, װעט ער פּלאַצן װי אַ בלאָטער און אַלץ װעט אַריבער צו די אַרבעטנדיקע.

אין די טריט פון די הילצערנע שיך זײערע האָט ער געהערט דעם אָפּהילך פון דער באַפרײאונג.

די ברידער אַשכנזי

דאָ האָט ער געזען בורזשױען און פראָלעטאַריער, קלאַסן. אין באַלוט איז געװען דער דלות. פאַרקערט, דאָרט איז נישט אָנגעגאַנגען קײן קאָנצענטראַציע, װי דאָס געזעץ פון דער מאַרקסיסטישער לערע זאָגט, נאָר דעצענטראַליזאַציע, צעברעקלונג, װאָס איז אומגעזונט, שעדלעך. די באַליטער באַלעבאַטים זענען קײן בורזשואַזיע נישט און די באַלוטער אַרבעטער קײן פּראָלעטאַריאַט נישט. נײן, ער האָט נישט געגלױבט אין באַלוט. אים האָט געצױגן צו קױמענס, רױך, צום קלאַפּן פון מאַשינען, צום רוף פון סירענעס. פון דאָרט װעט קומען די באַפרײאונג. מען דאַרף נאָר קלאָר מאַכן די מאַסן, אױפקלערן זײ, באַװוּסטזיניק מאַכן. און ער האָט געזען זיך טאָג-טעגלעך מיט די מײסטערס אין די סאַמעטענע ברײטע הױזן, גערעדט צו זײ אין די ביטערע לאָדזשער טעג, געװעקט זײ צו קאַמף, צו אױפקלערן זײערע אומװיסנדיקע אַרבעטס-ברידער. זײ האָבן אים געהערט, די דײטשן, די אַנטלאָפענע פון ביסמאַרקן. צוגעלײגט די שװערע קעפּ צי זײנע אױפקלערנדיקע רײד און צוגעשאָקלט.

— שטימט, יאַ, שטימט.

נאָר געצײלטע שעהן איז ער געשלאָפן אין די נעכט. ער האָט נישט אױפגעהערט אַרבעטן, שרײבן, איבערשרײבן, פּראָקלאַמאַציעס צונױפשטעלן, ליטעראַטור באַזאָרגן.

די איבערטראָגערין פון ליטעראַטור, דער שליח צװישן ניסנען, די קרײזלעך, די דײטשע װעבער, טוביהס קעלער-שטוב, איז געװען באַשקע, טוביהס טאָכטער, די אײנציקע אין שטוב, װאָס האָט זיך מיט דער מוטערס קללות און זידלערײען אױפן פאָטער נישט איבערגענומען און געהאַלטן מיטן טאַטן, געקלעפּט צו אים און זײנע רײד. אַלײן אַ שפּולערקע בײ אַ לױנקעטניק, װאָס אַרבעט פון פאַרטאָג ביז שפּעט אין דער נאַכט אַרײן און קאָן זיך קײנמאָל נישט דערשלאָגן צו אַ לײטיש קלײדל און אַ פּאָר גאַנצע שיך, האָט זי, כאָטש אַ קינד נאָך פון פופצן יאָר סך-הכל, פאַרשטאַנען דעם פאָטערס רײד, איבערגענומען זיך מיט זײנע שטענדיקע און גערעכטע װערטער.

— מאַמע, — האָט זי זיך אָנגענומען ידעס מאָל װאָס די מוטער איז באַפאַלן דעם פאָטער, — מאַמע, הער אױף שילטן דעם טאַטן. דאַרפסט זיע גליקלעך, װאָס דו האָסט אַזאַ מאַן.

— אַ גליק האָט מיך באַטראַסקעט, — האָט די ייִדענע געשפּאָט, — געדענק, באַשקע, לאָז זיך נישט פירן פון דעם משוגענעם טאַטן דײנעם, װעסט נאָך ענדיקן אין קײטן...

באַשקע האָט דעם פאָטער פאַרריכט די קלײדער, אױסגעלאַטעט אַ העמד, אָפּגעקאָכט אים עסן, װען די מוטער איז געשטאַנען אין גאַס מיט דעם עמער אוגערקעס, אױסגעבעט אים אַ געלעגער, װען ער איז נאָך אַ גאַנצן טאָג אַרומלױפן אַהײמגעקומען שפּעט אין די נעכט אַ מידער און צעבראָכענער.

די ברידער אַשכנזי

— באַשקע, — האָט זי דער פאָטער צוגעדריקט צו זיך- — דו פאַרשטײסט דאָך מיך, אמת, באַשקע. דו האַלטסט דאָך מיך נישט פאַר קײן משוגענעם, טאָכטער !

— טאַטעשי, — האָט אים דאָס מײדל געענטפערט צערטלעך און צוגעדריקט איר טונקעלן קאָפּ האָר צו זײן ברוסט, — איך װעל שטענדיק זײן מיט דיר.

אין דער פינצטערער קעלער-שטוב, אין דעם דלות, נױט און װײבערישע קללות, איז באַשקע געװען פאַר טוביהן אַ טרײסט. נאָ,- גאַנצע טעג פון פאַרשפּרײטן האַס, אױפהעצן, קאָכן זיך אױף דער גאַנצער אומגערעכטער װעלט, איז באַשקע, דאָס טונקל-הױטיקע און טונקל-האָריקע מײדל מיט די גרינלעכע סודותדיקע אױגן, געװען זײן ליכט, זײן זטטוביק גליק.

— באַשקע, קום צו מיר אין בעט אַרײן, — האָט ער זי גערופן, —ביסט דאָך אַ קלײן מײדעלע, שעמסט זיך דאָך נישט צו שלאָפן מיטן טאַטן.

— נײן, טאַטעשי, — האָט באַשקע געענטפערט און געלײגט זיך אַ גליקלעכע לעבן פאָטער, קושנדיק אים שטיל, די מוטער זאָל זיך נישט אױפכאַפּן און נעמען שילטן פאַר דעם קוש-װאָך אין מיטנדעריטשקע.

אין שטוב איז געװען פײכט, קאַלט, שטשורעס זענען אַרומגעשפּרונגען און געפּישטשעט פאַר כעס, װאָס זײ האָבן נישט װאָס צו גריזשען. אַ סך מאָל פלעגן זײ אַריבערשפּרינגען איבער די שלאָפנדיקע. אָבער דער פאָטער און טאָכטער האָבן דאָס נישט געהערט, נישט געזען. זײ זענען געװען גליקלעך פון ליבע און צערטלעכקײט.

נישט קלענער װי איר ליבע צום פאָטער, איז דער קלײנער באַשקעס ליבע געװען צו ניסנען, װאָס איז צו זײ אין שטוב געקומען. שעהן לאַנג האָט זי געקאָנט ליגן אױף דער שלאָף-באַנק װאַך, כאָטש זי איז געװען מיד נאָך אַ טאָג אַרבעט, און אײנקוקן זיך אין דעם הױכן יונגנמאַן, װאָס איז געזעסן בײם טיש און געשריבן מיט איר פאָטער צוזאַמען די סודותדיקע פּאַפּירן. יונג, אָרעם, פאַרהאָרעװעט אין דער װעבערײ, האָט זי גאָרנישט געטראַכט אַמאָל אין לעבן צוצוקומען צו אָט דעם פרעמדן און געבילדעטן מאַן, צו אױסגעבן זיך מיט איר ליבע און געװאַלטיקער פאַרערונג צו אים. זי האָט נישט אײנמאָל פון איר פאָטער געהערט, אַז אָט דער ניסן, דער באַלוטער מורה-הוראהס זון, װאָס איז געװען אַ װעבער, איז פאַר דער צײט, װאָס ער איז געװען פאַרשיקט, גאָר אױסגעװאקסן, אַ סך געלערנט דאָרטאון און אַפילו סטודענטן און אינטעליגענטן קאָנען זיך צו אים נישט גלײכן. אַלײן אַ פּראָסטע, קױם װאָס זי האָט זיך אױסגעלערנט אַ ייִדיש בריװל אָנשרײבן און אַ ביכל לײענען, האָט זי גאָרנישט געװאַגט אַפילו אין געדאַנק צו טראַכטן װעגן זיך און דעם ניסנען צוזאַמען. זי האָט בלױז געפילט זיך זײער גליקלעך און װאַרעם, װען זי האָט געקאנט, ליגנדיק אױף דער שמאָלער שלאָף-באַנק, צוזאַמען מיט נאָך אַ שװעסטער, קוקן אױף אים, קוקן שעהן לאַנג, װי אין אַ שײן בילד אַרײן.

די ברידער אַשכנזי

301

איצט איז זי געקומען אָפט צו אים אין צימער, געקומען מיט שליחותן, אַװעקגעטראָגן פּאַפּירן, סודותדיקע און אײגענע, צו די אַגיטאַטאָרן, צום פאָטער, און זי איז געװען אַזױ גליקלעך אין די הונגעריקע אַרבעטסלאָזע טעג, אַז זי האָט גאָט געבעטן, אַז די אַרבעטסלאָזיקײט זאָל זיך גאָר קײנמאָל נישט ענדיקן, זי זאָל נישט דאַרפן צוריקגײן צו איר אַרבעט.

מיט אַן אײנגעהאַלטענעם אָטעם איז זי געזעסן אױף אַ ברעג שטול, װי זי װאָלט זיך נישט פאַרגונען דעם גאַנצן פּלאַץ, און געקוקט ניסנען אױף די הענט, אױף די מענלעכע און קנאָכיקע, װי ער לױפט שנעל מיט זײ איבער די פּאַפּירן. זי האָט מורא געהאַט אָטעמען אַפילו. און װען ער האָט איר געגעבן די פּאַפּירן אין קױשל אַרײן, האָט זי אַזש געציטערט פון גליק, װען ער האָט צופעליק איר האַנט אָנגערירט.

— היט דיך, באַשקע, — האָט ער אָנגעזאָגט, — טאָמער פּאַקט מען דיך, זאָלסטו נישט זאָגן, װער עס האָט דיר דאָס געגעבן.

זי האָט אים געװאָלט זאָגן אַז זי װעט גיכער לאָזן פון זיך פּאַסן רײסן, אײדער אים אַרױסגעבן, שלעכטס טאָן, נאָר זי האָט גאָרנישט געזאָגט און מיט אַן אַראָפּגעלאָזטן קאָפּ אַרױס מיט דעם האַנט-קײשל פון שטוב.

קאַפּיטל זעקס

בײם סטודענט פון װעטערינאַרן-אינסטיטוט מאַרטשין קוטשינסקי װאָס איז אױסגעשלאָסן געװאָרן פון אוניװערזיטעט פאַר געהערן צו אַ רעװאָלוציאָנערן קרײזל פון דער סאָציאַל-רעװאָלוציאָנערער פּױלישער פּאַרטײ „פּראָלעטאַריאַט", אין זײן צימערל, װוּ ער האָט געװױנט אין עק לאָדזש, האַרט שױן בײ די פעלדער, האָט די געהײמע דרוקערײ געאַרבעט גיך און רעגלמעסיק.

— װי גײט עס, פעליקס ? — האָט קוטשינסקי, אַרױסשאַרנדיק די העלע פּאַסמעס האָר, װאָס האָבן אַ טבע אים אַראָפּצופאַלן אין די אױגן, געפרעגט בײ זײן חבר, װאָס איז געשטאַנען אַן אױסגעשמירטער אין דרוק-פאַרב און געפּאָרעט זיך בײם „װאַלעק".

— די ערשטע עקזעמפּליאַרן שמירן, — האָט געענטפערט פעליקס, אַ הױכער ייִדישער יונגערמאַן מיט פּענסנע אױף דער שאַרפער געבױגענער נאָז און מיט אַ צעקרײזלטער שװאַרצער טשופּרינע און קלײן שפּיציק בערדעלע, — אָבער די װײטערע װעלן אַרױסקומען בעסער. דערלאַנג פּאַפּיר, מאַרטשין.

אין אַ זײט בײ דער קיך זענען געזעסן צװײ מײדלעך, אײנע אַ העל-בלאָנדע מיט אַ קלײן גאָלדן צלמל אױפן האַלדז, די לערערין װאַנדאַ כמיעל, װאָס האָט געלעבט אָן חופּה וקדושין מיט דעם אױסגעשלאָסענעם סטודענט קוטשינסקי. לעבן איר איז געזעסן אױף אַ קלײן בענקעלע די ביאָלאָגין מאַריאַ ליכט, אַ טונקל ברױנע, מיט טיף שװאַרצע האָר און אױגן, ענלעך צו אַ

די ברידער אַשכנזי

ציגײנערין. זײ האָבן בײדע געטריקנט בײם קיכל די נאַסע שלעכט-געדרוקטע פראָקלאַמאַציעס און אײנגעפּאַקט זײ אין גלײכע פּעקלעך.

— זאָג, װאָס דו װילסט, פעליקס, — האָט מאַרטשין געזאָגט, אַרױסשאַרנדיק האַסטיק די פּאַסמעס האָר, װאָס זענען אים געקראָכן אין די גרינע אױגן, — אָבער מיר געפעלט נישט די פּראָקלאַמאַציע — עס װעט די אַרבעטער נישט נעמען.

— אַזױ האָט דער צעקאַ צוזאַמענגעשטעלט, — האָט פעליקס געענטפערט, שמירנדיק דעם גומענעם װאַלעק מיט פאַרב.

— דער צעקאַ, דער צעקאַ, — האָט מאַרטשין נאָכגעשפּעט, — און מיר געפעלט נישט דעם צעקאַס סטיל. װײך און אינטעליגענט געשריבן, נישט פאַר אַרבעטער.

פעליקס האָט אַװעקגעלײגט דעם װאַלעק אַ װײלע און אָנגעשטעלט אױף זײן חבר די פּענסנע, װאָס האָבן געריטן אױף זײן שאַרפער נאָז.

— מאַרטשין, װי אַזױ רעדסטו װעגן צעקאַ ? — האָט ער געפרעגט מיט שרעק אין זײן קול.

— דו דערמאָנסט מיך אינגאַנצן אין די טאַלמודיסטן, פעליקס — האָט מאַרטשין געלאַכט, — רעדסט װעגן צעקאַ מיט אַזאַ מורא, װי פרומע ייִדן װעגן זײערע געזעץ-שרײבער. איך װאָלט אַרױסגעלאָזט אַ פּראָקלאַמאַציע, אַז די אַרבעטער װאָלטן די פינגער געלעקט. אַזױ אױף נאַס...

— דו האַלטסט אַלעמאָל פון בלוט, מאַרטשין, — האָט פעליקס געזאָגט, פאַרקרימענדיק זיך, — נאָר שנײדן און מאָרדן. דאָס טױג נישט. מען דאַרף רעדן צום מענטשנס פאַרשטאַנד, נישט צו זײן אינסטינקט.

— װײל איך בין אַ װעטערינאַר, און איך װײס, אַז אַ פערד אַ פּגירה דאַרף מען אָפּשינדן, נישטאָ װאָס זיך צו צערעמאָניען, דו ביסט אַן אַדװאָקאַט, גריבלסט זיך נאָר אין געזעצן, פּאַפּירלעך.

— איך גלױב אין כוח פון װאָרט, — האָט פעליקס געזאָגט, צוקװענזשנדיק דעם גומענעם װאַלעק צום פּאַפּיר.

— און די הױפּט-זאַך, אַ ייִד, װאָס האָט מורא פאַר בלוט. — האָט מאַרטשין אַרײנגעװאָרפן מיט אַ געלעכטער. — מיט די מעטאָדן קאָן מען אָנגײן אױפן באַלוט צװישן די אַנעמישע שנײדערלעך און האַנט-װעבער, נישט בײ אונדזערע. צו זײ דאַרף מען רעדן מיט זײער שפּראַך... אױף גאַס... דער גאַנצער צעקאַ איז פרעמד. בלױז אינטעליגענטן זיצן דאָרט. זײ קענען נישט אונדזערע אַרבעטער, רעדן צו אים מאָראַל, װי אין אַ ייִדישער שול...

פעליקס האָט האַסטיק אַװעקגעלײגט די אַרבעט און אָפּגעװישט די הענט אין אַ שטיק פּאַפּיר.

— מאַרטשין, — האָט ער געזאָגט אומרואיק, — שױן עטלעכע מאָל װי איך הער פון דיר די זעלבע רײד. דאָס געפעלט מיר נישט. עס שמעקט מיט אַנטיסעמיטיזם, װאָס דאַרף אין אונדזערע רײען נישט האָבן קײן אָרט.

— אַהאַ, — האָט מאַרטשין זיך פונאַנדערגעלאַכט, — און בײ דיר

די ברידער אַשכנזי

װידער שפּרינגט באַלד אַרױס דער ייִד, װאָס אומעטום דערזעט ער גלײך אַנטיסעמיטיזם. מען טאָר קײן װאָרט נישט אױסרעדן, װי פאַר יעדער עמפינדלעכן סעמיט... נו, נו דרוק בעסער, מאָראַליסט מײנער, עס װערט שפּעט, און מיר האָבן נאָך אַ סך צו דרוקן. לאָז מיך צו צום װאַלעק און דו זעץ װײטער !

פעליקס האָט אָפּגעװישט די הענט און אַװעקגעשטעלט זיך בײם קלײנעם קעסטעלע שריפט, זוכנדיק מיט די נישט-געניטע הענט יעדער בוכשטאַב באַזונדער.

ער איז נישט געװען קײן געניטער זעצער, פעליקס פעלדבלום. ער איז גאָר געװען אַ נישט-פאַרענדיקטער סטודענט פון יוריספּרודענץ. פּונקט װי זײן פרײנד מאַרטשין, איז ער אױך אַװעק פון דער לערע, אָבער נישט דעמאָלט, װען מען האָט אים אַרױסגעטריבן, נאָר אַלײן איז ער אַװעק, װײל, װי אַלע רעװאָלוציאָנערע סטודענטן אין די רוסישע אוניװערסיטעטן, האָט ער געהאַלטן, אַז עס איז אַ זינד צו פאַרנעמען זיך מיט לערע און גרײטן זיך צו אַ קאַריערע אין דער צײט, װען דאָס אַרבעטנדיקע פאָלק איז פאַרשקלאַפט. ער איז געגאַנגען אַרבעטן צװישן פאָלק.

כאָטש דער פאָטער זײנער איז געװען אַ ייִד אַ גביר, אַ באַלעבאָס פון עטלעכע גלאָז-הוטעס און ציגל-פאַבריקן, האָט ער זיך געשטעלט קעגן די רײכע אױף דער זײט פון די אָרעמע. צום ערשטן האָט ער אַלײן בײם פאָטער אין די פאַבריקן אַגיטירט די אַרבעטער, זײ זאָלן פאָדערן בעסערן לױן און װײניקער אַרבעט. ער האָט דערפירט צו אַ שטרײק. אַז דער פאָטער איז געשטאָרבן און אים, דעם בן-יחיד, איבערגעלאָזט אַ פאַרמעגן, האָט ער אַלץ פאַרקױפט, געמאַכט געלט דערפון און עס אינגאַנצן איבערגעגעבן דער פּאַרטײ „פּראָלעטאַריאַט", צו קענען פירן אַ ברײטע פאַרצװײגטע אַרבעט צװישן דעם אַרבעטנדיקן פאָלק, צו באַפרײען דעם פּױלישן פּױער און דעם אַרבעטער, װאָס װערן פאַרשקלאַפט פון צאַר און אונטערדריקער.

כאָטש דער סטודענט פעלדבלום איז געװען אַ זון פון אַ ייִדן און ער האָט געװוּסט, אַז ייִדן װערן נאָך מער געדריקט פון צאַר און אונטערדריקער אײדער די פּױלישע פּױערים און אַרבעטער, איז ער פונדעסטװעגן נישט געגאַנגען אַרבעטן צװישן די ייִדן, האָט ער נישט אָפּגעגעבן זײן לײב און לעבן פאַר די אָרעמע און געדריקטע אין דער ייִדישער גאַס.

װאָרעם אַלײן אַ זון פון אַ ייִדישן גביר, איז ער אױפגעהאָדעװעט געװאָרן פרעמד פון ייִדן, האָט ער די ייִדן נישט געקענט, נישט זײ, נישט זײער שפּראַך. נישט זײער לעבן. אַלץ בײ זײ אין דאָרף, װוּ דער פאָטער האָט געהאַט הוטעס און ציגל-פאַבריקן, איז געװען גױאיש, די דינסטן אין שטוב, די ניאַניעס, די לערערס, אױך דעם פאָטערס געסט און פרײנט. אַפילו דער גלח פון דער פּאַראַפיע איז בײ זײ אַן אָפטער גאַסט געװען אין שטוב. דער פאָטער האָט זיך אינגאַנצן געהאַלטן פאַר אַ פּאָליאַק. די אײנציקע ייִדן, װאָס פלעגן קומען אין קאַנטאָר, זענען געװען אָדער סוחרים און מעקלערס

304

די ברידער אַשכנזי

פון די אַרומיקע שטעט און שטעטלעך, אָדער דאָרפס-גײער, װאָס קױפן אױף בײ די פױערים. ער האָט גאָרנישט געפילט קײן געמײנזאַמעס צװישן זיך און אָט די פרעמדע מענטשן, װאָס זענען געשטאַנען אונטערטעניק מיטן היטל אין דער האַנט און גערעדט אַ קאָמישן פּױליש.

אַז ער איז אַביסל עלטער געװאָרן האָט אים דער פאָטער אַװעקגעשיקט צו זײן ברודער קײן מאָסקװע, כדי ער זאָל דאָרט לערנען, צוערשט אין גימנאַזיע, דערנאָך אין אוניװערסיטעט.

פּונקט װי בײ זײ אינדערהײם איז אַלץ געװען פּױליש, איז בײם פעטער אין הױז אין מאָסקװע אַלץ געװען רוסיש. אין גימנאַזיע, און נאָך מער אין אוניװערסיטעט, איז ער געװען בלױז צװישן רוסן. ער האָט געװוּסט אַז ער איז אַ ייִד, מען האָט עס אים אַפילו נישט אײנמאָל געגעבן אָנצוהערן, אָבער דאָס ייִדישקײט זײנס איז געװען אַ פרעמדס, װי עפּעס אַ מכה, װאָס טשעפּעט זיך צו, װי אַ שטיק װילד פלײש, װאָס עסט זיך אײן אין קערפּער, מען מוז עס טראָגן, אָבער פרעמד איז עס, אַן עול און אַ צוטשעפּעניש.

נישט ער האָט געקענט די ייִדן, נישט ער האָט פאַרשטאַנען זײער שפּראַך, זײער תּורה, נישט זײ האָבן געהאַט אַ שפּראַך, װאָס זאָל אים אינטערעסירן זיך אױסצולערנען, נישט אַ קולטור, װאָס זאָל אים לאָקן. אַלע, װאָס אים האָט פאַראײניקט מיט די ייִדן, איז געװען דער צושריפט אין פּאַס זײנעם, אַז ער איז פון ייִדישער רעליגיע, אָבער ער איז קײנמאָל נישט געװען פרום, קײנמאָל אַפילו נישט געקענט די רעליגיע, צו װעלכער ער איז געװען צוגעשריבן. װי נאָר ער איז אַרײנגעצױגן געװאָרן אין די רעװאָלוציאָנערע קרײזלעך, האָט ער בכלל אָנגעװױרן יעדער געפיל פאַר רעליגיע. אים האָט גאָרנישט געבונדן מיט די אַלטע געזעצן, װאָס זענען ערגעץ געגעבן געװאָרן אױף אַ באַרג סיני אין אַזיע.

אמת, די ייִדן װערן אױך געדריקט. אָבער, ערשטנס, האָט פעליקס פעלדבלום געװוּסט פון זײנע גױאישע לערער און פרײנט, אַז די ייִדן זענען מערסטנס סוחרים, קרעמער, מעקלערס און קאָנטראַבאַנדיסטן, אַ קלאַס, װאָס פּראָדוצירט נישט, באַרבעט נישט די ערד און לעבט בלױז דערפון, װאָס ער קרעמערט אַרום דעם פּױער און נוצט אים אױס. און ער, פעלדבלום, דער רעװאָלוציאָנער, דאַרף מיט זײ קײן עסקים נישט האָבן. צװײטנס, װעלן נישט די ייִדן מאַכן די רעװאָלוציע. זײ זענען שװאַך, נישט אָנזעעװדיק. די באַפרײאונג אין לאַנד װעלן ברענגען די פיל מיליאָנען פּױערים, דער קערן פון פאָלק, און דעמאָלט װעט זײן פרײהײט פאַר אַלע, אױך פאַר די ייִדן. די רעװאָלוציע װעט נישט מאַכן קײן אונטערשיד צװישן פעלקער און נאַציעס. די רעװאָלוציע װעט אױך פּױלן באַפרײען. און דער ייִדישער סטודענט פעלדבלום איז געװאָרן אַ נאַראָדניק, אַ הײסער אָנהענגער פון די רוסישע פאַלקס-רעװאָלוציאָנערן. װי נאָר די פּױלישע סטודענטן האָבן פּױלישע קרײזלעך אין די רוסישע אוניװערסיטעטן געשאַפן און זיך אין דער פּױלישער רעװאָלוציאָנערער פּאַרטײ „פּראָלעטאַריאַט" אָנגעשלאָסן,

די ברידער אַשכנזי

305

איז אױך פעליקס פעלדבלום מיט זײ מיטגעגאַנגען. ער איז אַרױס פון אוניװערסיטעט אײדער נאָך ער האָט געענדיקט אױף אַדװאָקאַט. ער האָט נישט געװאָלט זײן קײן אױסדערװײלטער אין דער צײט, װען דאָס אַרבעטנדיקע פאָלק איז פאַרשקלאַפט. ער איז צוריק אַװעק קײן פּױלן און מיטן גאַנצן ייִדישן ברען אַרײנגעװאָרפן זיך אין דער פּױלישער אַרבעט. אױפן מוסטער פון די רוסישע נאַראָדניקעס, איז ער אין פּױלישן פאָלק געגאַנגען אױפגעקלערט די פּױערים אין די דערפער. שפּעטער, װען די פּאַרטײ האָט, אונטער דעם אײנפלוס פון די נײע װינטן, גענומען מער אַרבעטן אין די פאַבריקן, האָט פעלדבלום זיך אַריבערגעקליבן קײן לאָדזש, אין דער שטאָט פון דער װאַקסנדיקער אינדוסטריע. אין לאָדזש זענען אױך געװען ייִדישע אַרבעטער, װעבער אַ סך, שנײדערס, שוסטערס, אַלערלײ אַנדערע אַרבעטער. אָבער מען האָט זײ נישט געזען. זײ זענען געװען פאַרשטעקט אין די קלײנע װערקשטאַטן, פאַרװאָרפן אױפן באַלוט. געזען אין לאָדזש האָט ער בלױז פון אײן זײט ייִדן סוחרים, קרעמער, מעקלערס, גאַרן-הענדלער, בײנװלפאַרמיטלער, אַ געדיכטע מאַסע ייִדן, מערסטנס אין קאָמישע לאַנגע קאַפּאָטעס מיט קלײנע היטעלעך אױף די קעפּ, ייִדן לױפנדיקע, אײלנדיקע, שפּרינגענדיקע, װאָס רעדן גיך, װאַרפן מיט די הענט, בליצן מיט די אױגן, פאָכען מיט די שטעקעלעך, יאָגן, ברענען, טרײבן, פליען, שטײען קײן רגע אױף קײן אָרט נישט אײן, מסחרן, מעקלען. אומעטום זענען זײ פול, אין די קאַפעען, אין די בענק, אױף די טראָטואַרן, אין די טראַמװײען, אין די דראָשיקעס . זײ לױפן, דרײען, דינגען זיך. פּאַטשן אײן אין הענט, סודען זיך, שרײבן װעקסלען און זשומען די גאַנצע צײט נאָר װעגן פאַרדינסטלעך, קאָמיסיע, פּראָצענטער ריוח, געלט, געלט און געלט.

פון דער אַנדערער זײט האָט מען געזען די צענדליקער טױזנטער פאַבריק-אַרבעטער, פּױערים, װאָס װערן אַרױסגעװאָרפן פון דאָרף אין שטאָט אַרײן, שװערע, גלײכגעזעצטע, שאַפנדיקע פּראָלעטאַריער.

פעלדבלום דער רעװאָלוציאָנער האָט זיך גלײך געשטעלט אױף דער זײט פון די פּױלישע פּראָלעטאַריער קעגן דער ראַשיקער און טומלענדיקער בורזשואַזיע. פאַר זײ האָט ער זײן בילדונג איבערגעריסן, פאַר זײ האָט ער טאָג און נאַכט געאַרבעט, געלעבט אַ געהײם קאָנספּיראַטיװ לעבן, פאַר זײ האָט ער זײן פאַרמעגן, װאָס ער האָט געירשנט פון פאָטער, אינגאַנצן אָפּגעגעבן, פאַר זײ איז ער איצט אין דער שפּעטער נאַכט געשטאַנען און מיט נישט-געשיקטע הענט געזעצט אַ פּראָקלאַמאַציע.

נישט אַלעמאָל האָבן די פּױלישע פּױערים און אַרבעטער אָפּגעצאָלט דעם רעװאָלוציאָנער פעלדבלום מיט דעם גלײכן לױן. נישט אײנמאָל האָבן זײ געקוקט אױף אים מיט פאַרדאַכט, אומצוטרױ, װי אױף אַ פרעמדן. כאָטש ער האָט גערעדט פּױליש, װי אַ פּאָליאַק, אָן אײן סימן פון אַ ייִדישן טאָן, אָפטמאָל נאָך אַ רײנערן און פּינקטלעכערן, װי די פּאָליאַקן אַלײן, איז אין זײן פּנים גאָר װײניק פּױלישעס געװען, נישט אין זײנע ברילן, נישט אין

די ברידער אַשכנזי

זײן געבױגענער נאָז, נישט אין זײן גאַנצער הױכער אינטעליגענטער פיגור. שױן בײ זײן פאָטער אין די פאַבריקן, װען ער האָט די פּױערים-אַרבעטער קעגן פאָטער דעם עקספּלואַטאַטאָר אָנגערײצט, האָבן די מענטשן אױף אים געקוקט מיט אומצוטרױ, געזוכט דערין אַ ייִדיש שפּיצל. אױך דער גלח האָט אים װעגן דעם דערמאָנט.

— זײער שײן, זײער לױבנסװירדיק, יונגערמאַן, — האָט ער אים געזאָגט, — אָבער איר דאַרפט זיך נישט אַרײנמישן.

— פאַרװאָס נישט ? — האָט ער איבערגעפרעגט.

— נו, אײנפאַך דערפאַר, װאָס איר, אַנטשולדיקט מיר פאַר די רײד, זענט אַ פרעמדער, אַ סעמיט אַזױ צו זאָגן, װאָס פאַרשטײט נישט די נשמה פון אַ קריסטלעכן פאָלק... לאָזט עס איבער צו אונדז...

אױך אױף די דיסקוסיעס צװישן די רעװאָלוציאָנערן און פּאַטריאָטן, האָבן אים די פּאַטריאָטן נישט אײנמאָל אַרײנגעװאָרפן שטעכװערטלעך װעגן זײן ייִדישקײט. אין דער פּאַרטײ האָט מען נישט קײן אונטערשיד געמאַכט. דאָרט זענען אַלע געװען גלײך, חברים, אָבער אױך דאָ האָט מען אים מער אײנגעשפּאַנט אין טעכנישער אַרבעט. אין שרײבן אַרטיקלען פאַר דער אומלעגאַלער פּאַרטײ-צײטונג, איבערזעצן בראָשורן און אַלערלײ אַנדערע ליטעראַרישע אַרבעטן, אײדער אים אַרױסלאָזן פאַר דער עפנטלעכקײט, צו רעדן פאַר אַרבעטער. זײ האָבן מער צוטרױ געהאַט, די אַרבעטער, װען צו זײ האָט גערעדט אַן אײגענער, אַ קריסט. װיפל מאָל ער פלעגט פרובירן פאַר אַרבעטער אױסלאַכן די גלחים, װי די אַגיטאַציע האָט געפאָדערט, האָבן די אַרבעטער אױף אים געקוקט מיט כעס.

— נו, דאָס דאַרף אַ ייִד נישט רעדן אַזױ, — האָבן זײ געזאָגט, — דאָס איז הײליק.

פון גױים האָבן זײ געהערט רואיק פיל-שאַרפערע װערטער אױף די קריסטלעכע הײליקײטן. פעלדבלומען האָט עס װײ געטאָן. יאָ, ער האָט געװוּסט, אַז דאָס זענען איבערבלײבענישן פון דער אַלטער װעלט, װאָס מען דאַרף אױסװאָרצלען מיט דער צײט, אָבער װײ געטאָן האָט עס אים. איבעריקנס האָט עס אים געצױגן צום רעדן ; ער האָט געפילט אַ דראַנג דערצו. אים האָט נישט באַגנוגנט די בלױזע שטוב-אַרבעט. אָבער ער האָט זיך געמוזט אונטערגעבן. אַרױסגעטראָטן פאַר די אַרבעטער איז זײן פרײנט קוטשינסקי.

װי אַלע אַסימילירטע פּױלישע יונגעלײט, איז ער שטענדיק געשטאַנען אױף דער ושך פון זײן אומבאַקװעמער ייִדישקײט, גרײט צו פאַרטײדיקן עס, װי נאָר אימעצער פון די גױים האָט געלאָזט פאַלן אַ װאָרט װעגן דעם. און אױך איצט איז פעלדבלום אױפגעשפּרונגען, װען קוטשינסקי האָט גערעדט װעגן די אינטעליגענטן פון צעקאַ, װאָס רעדן צום פּױלישן אַרבעטער נישט אין זײן שפּראַך, נאָר אינטעליגענט און מיט מאָראַל, װי אין אַ ייִדישער שול,

נײן, ער האָט נישט געהאַלטן װי קוטשינסקי, אַז נאָר מיטן רעװאָלװער

די ברידער אַשכנזי

307

און מיט דער באָבע קאָן מען צום פאָלק רעדן. בײ זײן גאַנצער עכטפּױלישער דערציאונג, האָט ער װי מערסטנס ייִדן געהאַלטן פון װאָרט פון עטיק, געגלױבט אין דער היסטאָרישער נױטװענדיקײט פון דער רעװאָלוציע. און ער האָט געזעצט מיט לוסט אין דער שפּעטער נאַכט די פּראָקלאַמאַציע. די צײט איז געװען אַ גינסטיקע. די אַרבעטער זענען געװען בײז, פאַרביטערט, אױסגעהונגערט נאָך דעם שװערן קריזיס, װען די פאַבריקאַנטן האָבן געשלאָסן די פאַבריקן. דערצו איז נאָך צוגעקומען אַ נײע װיכטיקע זאַך. מיט עטלעכע יאָר צוריק איז דער ערשטער טאָג פון חודש מאַי דערקלערט געװאָרן דורכן אינטערנאַציאָנאַלן קאָנגרעס אין פּאַריז אַלס טאָג פון אַרבעטער-יום-טוב, דער טאָג פון פרײהײט און קאַמף. פאַר פעלדבלומען איז דאָס געװען דער ערשטער יום-טוב אין זײן לעבן. נישט בײ זײן פאָטער, נישט בײ זײן פעטער האָט ער אַמאָל אַ יום-טוב געהאַט. ער האָט געװאָלט, אַז דער יום-טוב זאָל זײן גרױס, שטאַרק. אַלע אַרבעטער אין שטאָט זאָלן װאַרפן די אַרבעט, אַלע פאַבריקן זאָלן זיך אָפּשטעלן. אין געשלאָסענע רײען זאָלן די אַרבעטער אַרױס אױף די גאַסן און װײזן די הערשער און עקספּלואַטאַטאָרן זײער קראַפט. אױך זאָלן די אַרבעטער דעמאָנסטרירן פּױלנס פרײהײט, פּױלנס פּראָטעסט קעגן די צאַרישע פאַרשקלאַפער. און ער האָט געזעצט מיט גרױס ברען די ערשטע מאַי-פּראָקלאַמאַציע.

— זײ װעלן גײן אױף אונדזער רוף, — האָט ער געזאָגט צו קוטשינסקין, — גאַנץ לאָדזש װעט זיך אָפּשטעלן. װעסט זען מײנע רײד.

ער איז צו צום װאַלעק, געהאָלפן דרוקן. מיט דער גרעסטער צערטלעכקײט האָט ער געגלעט די שלעכט-געדרוקטע און האַרטע פּאַפּירלעך. די פרױען בײם קעכל האָבן די פּאַפּירן געטריקנט, גלײכגעלײגט.

שפּעט אין דער נאַכט, װען אױף די גאַסן איז געװען פּוסט און מערץװינטן האָבן געריסן די נאַקעטע צװײגן פון די געצײלטע צעװאָרפענע לאָדזשער בױמער, װאָס זעען אױס װי פאַרבלאָנדזשעטע און פאַריתומטע, איז פעלדבלום אַװעק אַהײם. װי אַ געניטער קאָנספּיראַטאָר, האָט ער גוט אױסגעשמעקט די געגנט אַרום, כדי צו זען, צי עפּעס שלעפּט זיך אים נישט נאָך. דערנאָך האָט ער באַזונדער און זײן חברטע מאַריאַ ליכט באַזונדער, װי די פאָרזיכטיקײט פאָדערט, געלאָזט זיך דורך אַ סך אומװעג און איבעריקע גאַסן צו זיך אַהײם.

— האָסט גאָרנישט מיטגעשלעפּט, מאַריאַ ? — האָט פעלדבלום געפרעגט בײ דעם מײדל מיט די שװאַרצע אױגן, װאָס איז שפּעטער געקומען נאָך אים.

— גאָרנישט, — האָט דאָס מײדל געזאָגט.

— איך אױך גאָרנישט, — האָט פעליקס געזאָגט אַ צופרידענער.

כאָטש אױף זײער פאַרקאָנספּירירטער װױנונג האָבן זײ געלעבט װי מאַן און װײב, ער אַלס האַנדלס-פאָרשטײער און זי אַלס זײן פרױ, האָבן זײ זיך געלײגט אין באַזונדערע בעטן און נישט אָנגערירט זיך אַפילו.

308

די ברידער אַשכנזי

— איך װאָלט שױן געװאָלט זײן עלטער מיט עטלעכע װאָכן און זען, װי אַזױ די אַרבעטער װעלן אױפנעמען אונדזער ערשטן מאַי-אױפרוף, — האָט פעלדבלום געזאָגט אַ פאַרפלאַמטער. — װי מײנסטו, מאַריאַ, זײ װעלן זיך שטעלן ?

— זײ װעלן זיך שטעלן, — האָט מאַריאַ געענטפערט אַ זיכערע.

פון דער גאַס האָבן שױן גענומען רײסן זיך די ערשטע פאַבריק-קױמענס. אין אָרעמע פענצטער האָבן אױפגעלױכטן נאַפט-לעמפּלעך. מענטשן זענען אױפגעשטאַנען צו דער אַרבעט.

קאַפּיטל זיבן

אין מאַי איז אין שטאָט געװאָרן אומרואיק.

די אַרבעטער האָבן אָפּגעשטעלט די פאַבריקן ; אָבער נישט דעם ערשטן טאָג פון חודש, װי די רעװאָלוציאָנערן האָבן זײ גערופן ; נישט אין דריטן טאָג פון חודש, װי די פּױלישע פּאַטריאָטן האָבן זײ צום פאַרבאָטענעם נאַציאָנאַלן יום-טוב-טאָג גערופן. זײ האָבן זיך אָפּגעשטעלט דעם פינפטן טאָג פון מאַי, אין אַ געװײנלעכן אַרבעטס-טאָג.

נאָך אַ קנאַפּן יאָר לײדיק-שטײן האָבן די פאַבריקן אין לאָדזש גענומען אַרבעטן אױף דער גאַנצער פּאַרע. אָבער די פאַבריקאַנטן האָבן זיך געײװאָלט װאָלט אױסשלאָגן פאַר די שלעכטע צײטן, װאָס זײ האָבן געהאַט, און זײ האָבן אַראָפּגענומען די אַרבעטער צען פּראָצענט פון לױן. די אַרבעטער, אױסגעהונגערטע, פאַרמאַטערטע פון לײדיק-גײן און הונגער, פאַרשולדיקטע איבער די אױערן, אױפגערודערטע פון דער אַגיטאַציע און פּראָקלאַמאַציעס, סײ פון די רעװאָלוציאָנערן, סײ פון די געהײמע פּאַטריאָטישע אַגיטאַטאָרן, װאָס האָבן גערופן צו אױפשטאַנדן און מרידות, האָבן נישט געװאָלט אָננעמען דעם קלענערן לױן. זײ האָבן געװאָרפן די אַרבעט.

נישט אַלע האָבן די אַרבעט אָפּגעשטעלט. די שטרײקנדיקע מענטשן האָבן צו די אַרבעטנדיקע גערעדט, געזידלט זײ, נאָר זײ האָבן פון ד שטולן נישט געװאָלט אָפּטרעטן. האָבן די שטרײקנדיקע זײ אַװעקגעשלעפּט מיט געװאַלט. מיט שטעקנס און דרענגער זענען זײ אַרײן אין די קעסלשטובן און גענומען קאַליע מאַכן די קעסלען. די הײצערס האָבן קױם זיך אײנגעבעטן, מען זאָל עס נישט טאָן, װײל די פאַבריקן װעלן אױפרײסן צוזאַמען מיט די מענטשן.

װעבערס, שפּולערקעס אין די טיכלעך אױף די קעפּ, מױערער, פורמאַנעס פון די פאַבריקן, אױסגעמישט מיט מענטשן פון גאַס, װאָס האָבן זיך צו זײצוגעשאַרט , האָבן גענומען מאַרשירן איבער די גאַסן. זינגענדיק רעװאָלו זציאָנערע ציאָנערע און פּאַטריאָטישע לידער ; געגאַנגען פון פאַבריק צו פאַבריק, אַראָפּצונעמען די אַרבעטנדיקע פון דער אַרבעט.

די ברידער אָשכ ניזײ

309

די דירעקטאָרן פון די אַרבעטנדיקע פאַבריקן האָבן געהײסן די װעכטער שליסן די טױערן, כדי דעם המון נישט אַרײנצולאָזן ; אָבער די מאַסע האָט אױסגעזעצט די טױערן און אַרײן אין די פאַבריקן. אַ סך אַרבעטער האָבן גלײך אַװעקגעלײגט די אַרבעט. די, װאָס האָבן נישט געװאָלט אַװעקגײן, האָט מען דערלאַנגט אין די זײטן און געצװוּנגען אַװעקצוגײן.

— זאָלן לעבן די ברידער אַרבעטער ! — האָבן קולות גערופן. — הוראַ !

— שלאָגן די בלוט-זױגער, די פּיאַװקעס ! — האָבן די װײבער איבערגעשריגן.

די קלענערע ייִדישע פאַבריקאַנטן האָבן זיך דערשראָקן און גלײך נאָכגעגעבן. די גרױסע האָבן נישט געװאָלט נאָכגעבן.

בײ די הונצעס אין פאַבריק זענען די אַרבעטער אַװעק פון די שטולן און געשיקט אַ דעלעגאַציע צו די באַלעבאַטים. די הונצעס אַלײן האָבן נישט געװאָלט רעדן מיט די אַרבעטער ; זײ האָבן געהײסן דעם הױפּטדירעקטאָר, אַלברעכט, ער זאָל זײ אױפנעמען.

מיט די היטלען אין די הענט, נױגנדיק זיך און װישנדיק די פאַרבלאָטיקטע פיס בײ דער טיר, זײ זאָלן נישט אײנשמוצן די גלאַנציקע פּאָדלאָגע, האָבן זײ זיך דערנענטערט צום דירעקטאָר.

— װאָס װילט איר ? — האָט דער דירעקטאָר אַלברעכט געפרעגט פאַרשלאָפן.

— מיר װילן בעטן דעם ליכטיקן הער, נישט אַראָפּצונעמען פון געהאַלט. אַנדערש קאָן מען נישט אַרבעטן.

— איך װעל זיך איבעררעדן מיט די הערן באַראָנען, — האָט דער דירעקטאָר פױל געענטפערט, — דערװײל גײט צו דער אַרבעט !

— מיר װילן אַ פאַרזיכערונג, ליכטיקער הער ; אַנדערש קאָן מען זיך נישט שטעלן צו דער אַרבעט.

— מיר גיבן נישט קײן פאַרזיכערונגען, — האָט דער דירעקטאָר בײז געברומט, — דאָס איז אַ געפעליקײט, װאָס עס קאָנען טאָן די הערן באַראָנען, װען עס װעט זײ געפעלן. פריער גײט צו דער אַרבעט, דערנאָך װעט מען זען.

— זאָל דער ליכטיקער הער דירעקטאָר פאַרצײען, — האָבן עטלעכע עלטערע אַרבעטער געזאָגט, — אָבער זאָל מען אַמװײניקסטנס נישט אַראָפּנעמען בײ די, װאָס האָבן װײבער און קינדער. מיר קאָנען פאַר דעם געלט נישט אױסהאַלטן אונדזערע װײבער און קינדער.

— צו װעלכן טײװל האָט איר חתונה און פּלאָדיעט אָן קינדער, אַז איר האָט נישט מיט װאָס זײ אױסצוהאַלטן ? — האָט דער דירעקטאָר אַלברעכט געענטפערט. — די פאַבריק דאַרף דערפאַר נישט צאָלן...

אין אײן אױגנבליק זענען בײ די אַרבעטער פאַרגאָסן געװאָרן די אױגן מיט בלוט.

די ברידער אַשכנזי

— דו פאַרפלוכטער שװײן-הונד ! — האָט געשריגן אַ דײטש אין סאַמעטענע הױזן.

— דו הינטישער זון אײנער ! — האָבן פּױלישע אַרבעטער אין שפּענצערס געגװאַלדעװעט. — דו שװאַבישער חזיר !

— שלאָג אים, דעם גראָבן טרעלבוך, פאַר די טעכטער, װאָס ער פאַראומרײניקט !

— לאָזט אים דאָס פעטס אַרױס, דעם אומגלױביקן„ פאַר באַלײדיקן אונדזערע געזעצלעכע װײבער און קינדער !...

דער דירעקטאָר אַלברעכט האָט גלײך דערזען, אַז מיט אים אין שלעכט, און ער האָט זיך אַ שװערער אױפגעהױבן פון זײן שטול, כדי אַרױסצוגײן באַצײטנס. אָבער אײדער ער האָט זיך גערירט מיט זײנע דיקע קלאָצעװאַטע פיס, האָבן אים שױן די אַרבעטער גענומען שלעפּן אַרױס פון זײן קאַבינעט. מעלכיאָר דער דינער האָט זיך געכאַפּט צו די אַרבעטער, אָבער ער האָט געקריגן מיט אַ פױסט אין די אױגן.

די אַרבעטער האָבן דעם דיקן דירעקטאָר אַרױסגעשלעפּט בײ די הענט און פיס, װי מען שלעפּט אַן אָקס נאָך דער שחיטה. אַלע אַרבעטער אױפן הױף האָבן מיט הילכיקע קולות באַגעגנט דעם טױט-בלאַסן איבערגעשראָקענעם דירעקטאָר.

— הענגט אים ! — האָבן מענער גערופן. — אָפּשינדן אים דאָס פעטס !

— אַראָפּלאָזן אים די הױזן און שמײסן ! — האָבן די װײבער געגװאַלדעװעט.

עטלעכע עלטערע אַרבעטער האָבן דעם דיקן מאַכטלאָזן דירעקטאָר אָנגעטאָן אַ זאַק אױפן קאָפּ, אַ בעזעם אין די הענט אַרײנגעשטעקט און אַרױפזעצנדיק אים אױף אַ טאַטשקע, אין װעלכער מען פירט אַרױס ציגל און מיסט, האָבן זײ אים איבער דעם גרױסן פאַבריק-הױף געפירט.

— אַ טשו ! — האָבן די אַרבעטער אין הױף נאָכגעשריגן דעם שװערן באַװעגונגסלאָזן דירעקטאָר.

— נאַ דיר ! — האָבן די שפּולערקעס געקװיטשעט און געװיזן אים די הינטנס.

פון דאָרט האָבן זיך אַלע געלאָזט צו פלידערבױמען אין פאַבריק. דאָט בלוט איז געװען צעקאָכט, מען האָט געװאָלט בלוט.

— הענגען דעם ייִד דעם פאַרפלוכטן ! — האָבן קולות גערופן.

— זאָל ער שױן העכערן דעם לױן ! אױב נישט, װעט מען אים דעם פּאַלאַץ צעטראָגן !

אַלע האָבן זיך געלאָזט צום טױער. אָבער פאַרן טױער איז שױן אַן אָפיציר מיט זעלנער אין פולער באַװאָפענונג געשטאַנען, אױך אַ צענדליק פּאָליציאַנטן מיט אַ בערדיקן פּריסטאַװ, װאָס פלידערבױם האָט באַצײטנס אַרױסגערופן. אין רײכן קאַבינעט איז געזעסן דער פאַבריקאַנט פלידערבױם אַלײן. אין טאַש האָט בײ אים געשטעקט אַ רעװאָלװער געלאָדן. לעבן אים

די ברידער אַשכנזי

איז געזעסן דער פּאָליצמײסטער מיט עטלעכע אָפיצירן און אַגענטן. פּאָיליציאַנטן האָבן אַרײנגעפירט פון די פאַבריק-האַליעס אַרבעטער נאָך אַרבעטער. דער פּאָליצמײסטער האָט זײ אױסגעפאָרשט אױפן אָרט. דערבײ האָט ער בלױז געשטעלט די אַרבעטער פראַגן. קײן ענטפערס האָט ער נישט געװאָלט הערן.

— פאַרװאָס גײסטו נישט אַרבעטן ?

דער אַרבעטער האָט זיך גענומען פאַרענטפערן

— איך קאָן נישט לעבן, װאַשע װיסאָקאָבלאַגאָראָדיע, פאַר אַזאַ לױן...

— שװײגן ! — האָט דער פּאָליצמײסטער געשריגן און געקנאַקט אין טיש.

װען דער אַרבעטער האָט װײטער פּרובירט מורמלען, האָבן אים די פּאָליציאַנטן פאַרמאַכט דאָס מױל מיט די פױסטן. אַנדערע האָט דער פּאָליצמײסטער גאָרנישט אױסגעפרעגט.

— די מאָרדע געפעלט מיר נישט, — האָט ער געזאָגט. — זעט אױס פאַרדעכטיק. פאַרהאַלטן אים.

װען די פאַרהאַלטענע האָבן שױן דערגרײכט אַ פולן פאַבריק-קאָרידאָר, האָבן די פּאָליציאַנטן און אַגענטן זײ אַרומגערינגלט און גענומען זײ אַרױס - פירן צום פּאָליצײ-צירקל. אָבער די פאַרזאַמלטע מאַסע אַרום דער פאַבריק האָט זיך אַװעקגעשטעלט װי אַ מױער און נישט געלאָזט די אַרעסטירטע אַרבעטער אַװעקפירן. דער אָפיציר פאַרן טױער האָט אַרױסגענומען די שװערד פון דער שײד און געגעבן אַ באַפעל זיך פונאַנדערצוגײן. די מאַסע האָט זיך נישט גערירט.

— פונאַנדערגײן זיך, הינטישע זין ! — האָט דער אָפיציר באַפױלן. — איך װעל הײסן שיסן !

די מאַסע האָט זיך נישט גערירט. פאַרקערט, די מענער האָבן נאָך דערנענטערט זיך צום טױער. די װײבער האָבן געפאָכעט מיט די טיכלעך, גערעדט װײכע רײד צו די סאָלדאַטן.

— ייִנגעלעך, — האָבן זײ גערופן צערטלעך, — איר װעט נישט שיסן אין אײגענע ברידער קריסטן.

דער אָפיציר האָט אַ בליק געטאָן אױף זײנע סאָלדאַטן און איז געװאָרן אומרואיק. ער האָט געװוּסט, אַז װײבערישע רײד נעמען אַלעמאָל די זעלנער. ער האָט מורא געהאַט צו װאַרטן, די זעלנער זאָלן זיך נישט מישב זײן און אָפּזאָגן הערן די באַפעלן. ער האָט דעריבער געהאַנדלט גיך, אױפן אָרט.

— די ביקסן אין די הענט ! — האָט ער באַפױלן הױך, מיט אַ מעכטיק קול, װאָס פאַרטױבט די זעלנער.

די סאָלדאַטן האָבן אָנגעשטעלט די ביקסן.

אַ װײלע האָט דער אָפיציר געװאַרט, געשפּיזט די מאַסע מיט די אױגן, כדי זי זאָל זיך פונאַנדערגײן. אָבער װען קײנער האָט זיך נישט גערירט, האָט ער געגעבן אַ קורצן באַפעל :

די ברידער אַשכנזי

— פײער !

אַ זאַלפּ פון עטלעכע צענדליק ביקסן האָט געשפּאָלטן די אָנגעשטרענגטע שטילקײט. קולות, קללות, װײבערישע געשרײען, טומל, געלױף פון אַ סך טריט האָבן זיך צונױפגעמישט אינאײנעם. די מענטשן האָבן זיך פאַרפּלאָנטערט אין אײן קנױל. די סאָלדאַטן מיט די אױסגעשטרעקטע באַיאָנעטיהאָבן האָבן געשטױסן די קנױלנדיקע מאַסע, אָפּגערײניקט דעם פּלאַץ.

די פּאָליציאַנטן און אַגענטן האָבן געכאַפּט יעדן, װאָס איז געקומען אונטער דער האַנט, און אַרעסטירט.

דער פּאָליצמײסטער האָט מכבד געװען דעם אָפיציר בײם טױער מיט אַן אמתער האַװאַנאַ, װאָס ער האָט געקריגן פון פלידערבױמען דעם פאַבריקאַנט, און אים געדריקט די האַנט.

— מאָרגן װעלן שױן די פאַבריקן גײן, — האָט ער געזאָגט מיט א שמײכל.

אָבער די פאַבריקן זענען צומאָרגנס נישט געגאַנגען. פאַרקערט, אַלע פאַבריקן האָבן זיך אָפּגעשטעלט. די אַרבעטער אין די צענדליקער טױזנטער האָבן זיך אין די זונטיקדיקע קלײדער אַרױסגעלאָזט אױף די גאַסן און גענומען אָנפאַלן אױף די פּאָליציאַנטן, זאַמלען זיך פאַר דער טורמע און געשריגן, מען זאָל זײ אַרױסגעבן די אַרעסטירטע. אַנדערע האָבן זיך אַװעקגעשטעלט און געפאָדערט, דער פּאָליצמײסטער אַלײן זאָל אַרױסקומען רעדן צו זײ.

מיט אַ נאַכט פריער האָט אַן אַרבעטער געכאַפּט דעם פּאָליצמײסטערס הונט, אַ װאָלף פון דער רײנסטער ראַסע, און אים דערשטאָכן מיט אַ מעסער פאַר נקמה, װאָס מען האָט זײן, דעם אַרבעטערס, פאָטער געשלאָגן אין פּאָליצײ-צירקל. די פּאָליציאַנטן האָבן דעם אַרבעטער געכאַפּט און אים געשטעלט פאַר דעם פּאָליצמײסטער אַלײן.

— הונדערט שמיץ ! — האָט דער פּאָליצמײסטער באַפױלן. — נישט זשאַלעװען קײן ריטער !

בײ זיבעציק שמיץ האָט דער געשלאָגענער מער נישט געשריגן, אַפילו מיט די פיס נישט געװאָרפן, אָבער די פּאָליציאַנטן האָבן אים נישט אָפּגעלאָזט און װײטער געשמיסן ביז הונדערט, װי דער פּאָליצמײסטער האָט באַפױלן. װען זײ האָבן אים געהײסן אױפשטײן, איז ער שױן געװען טױט. דער פאָליצמײסטער האָט די פּאָליציאַנטן אָנגעזידלט דערפאַר. י

— באָלװאַני ! — האָט ער געדונערט, — געדאַרפט אים לאָזן אָפּרוען זיך נאָך יעדע פינף און צװאַנציק שמיץ.

אָבער עס איז געװען פאַרפאַלן.

האָט ער גיך געהײסן דעם טױטן אױפרױמען, אַרױספירן אים הינטער דער שטאָט אין אַ פּוסטן אָרט און אים דאָרט באַגראָבן, אַזױ, אַז קײנער זאָל זיך נישט כאַפּן װוּ ער איז. די פּאָליציאַנטן האָבן אַזױ געטאָן, געמאַכט

די בריד ע'רי אַשכנ זי י

313

עס זײער שטיל. אָבער אין שטאָט האָט מען זוך דערװוּסט װעגן דעם, און די אַרבעטער האָבן געװאָלט, מ'זאָל זײ אַרױסגעבן דעם טױטן קערפּער.

— מיר װילן אונדזער חבר, — האָבן זײ גערופן, — מיר װילן אים באַערדיקן װי אַ קריסט, נישט לאָזן אים פאַרפאַלן װערן װי אַ הונט.

דער פּאָליצמײסטער האָט אַרױסגערופן די פײערלעשער און געלאָזט אָפּשפּריצן מיט קאַלטע שטראָמען. װאַסער דעם צעהיצטן המון ; אָבער דאָס װאַסער האָט די צעהיצטע געמיטער נישט אָפּגעקילט, נאָר נאָך מער אָנגעצונדן. דער עולם האָט גענומען כאַפּן שטײנער, װאָס זענען געלעגן אָנגעלײגט צו פאַרריכטן דעם ברוק, און אױסגעבראָכן אַלע שױבן אין פּאָליצמײסטערס הױז.

אין אַנדערע גאַסן זענען המונים באַפאַלן די צירקלען, די בראָנפן - סקלאַדעס. דער פּאָליצמײסטער האָט אין שרעק אַװעקגעשיקט אַ טעלעגראַמע צום גובערנאַטאָר אין פּיעטראָקאָװ :

„װאָס טאָן ?"

דער גובערנאַטאָר האָט אַװעקגעשיקט אַ טעלעגראַמע צום גענעראַלגובערנאַטאָר קײן װאַרשע :

„װאָס טאָן ?"

דער גענעראַל-גובערנאַטאָר האָט אַװעקגעשיקט אַ טעלעגראַמע קײן פּעטערבורג

„װאָס טאָן ?"

פון פעטערבורג איז אָנגעקומען אַן ענטפער קײן װאַרשע :

„דערשטיקן אָן רחמנות. נישט קאַרגן קײן קױלן."

װאַרשע האָט טעלעגראַפירט קײן פּיעטראָקאָװ :

„דערשטיקן אָן רחמנות. נישט קאַרגן קײן קױלן."

פּיעטראָקאָװ האָט טעלעגראַפירט קײן לאָדזש .

„דערשטיקן אָן רחמנות. נישט קאַרגן קײן קױלן."

דער פּאָליצמײסטער האָט אַרױסגערופן דאָס מיליטער פון גאַרניזאָן. אָבער די עלטסטע האָבן די זעלנער פון די קאַזאַרמעס נישט אַרױסגעפירט.

„דאָס מיליטער איז צו װײניק ; נױטיק קאָזאַקן."

דער פּאָליצמײסטער האָט טעלעגראַפירט צום גובערנאַטאָר :

„מיליטער צו װײניק ; נױטיק קאָזאַקן."

דער גובערנאַטאָר האָט טעלעגראַפירט קײן װאַרשע :

„מיליטער צו װײניק ; נױטיק קאָזאַקן."

װאַרשע האָט גלײך אַרױסגעשיקט קאָזאַקן ; אָבער ביז די קאָזאַקן זענען געקומען, האָט דאָס פאָלק געשאַלט אױף די גאַסן. צום ערשטן האָט דער המון צעקלאַפּט די בראָנפן-סקלאַדעס און אױסגעטרונקען דעם בראָנפן. די פּארטײ-פירער האָבן גערופן, געבעטן, גערעדט צום האַרץ, אַז קײנער זאָל זיך צום בראָנפן נישט צורירן ; אָבער דער המון האָט נישט געהערט און

די ברידער אַשכנזי

געזױפט. מענטשן האָבן זיך אין די רינשטאָקן אױסגעלײגט און געזשלאָקעט דעם אױסגעגאָסענעם בראנפן. װען דער עולם איז שױן געװען אָנגעטרונקען, האָט ער שטורקאַצן אָנגעצונדן און גענומען שטורמען די גאַסן.

תּחילת האָבן די שיכורע מענער געכאַפּט אַ פּױלישן שנײדער, אַ לאַטוטניק, אַן אײנגעהױקערט פּאַרשױנדל מיט גרױסע נאָכהענגענדיקע װאָנצעס, און אים געקרױנט פאַר קעניג פון פױלן.

— זאָל לעבן דער פּױלישער קעניג ! — האָט די מאַסע גערופן, טראָגנדיק דעם אײנגעהױקערטן לאַטוטניק אױף די אַקסלען. — הוראַ !

— זאָל לעבן ! — האָבן די װײבער נאָכגעשריגן און געלאָפן קושן דעם קעניגס אױסגעדרײטע שיך.

דערנאָך האָבן זיך גענומען הערן אַנדערע קולות :

— אױסראָטן די ייִדן ! צעראַבירן זײ !

— אױפן באַלוט גײן, אױפן באַלוט !

אין אײן רגע האָט דער המון גענומען כאַפּן ייִדן, אַרײנפאַלן אין די געװעלבלעך, אַראָפּרײסן סוחרים פון די דראָזשקעס און שלאָגן, ממיתן. סוחרים זענען אַנטלאָפן פון די געװעלבער, איבערלאָזנדיק אַלץ אױף הפקר. װײבער האָבן ספּאַזמירט, קינדער האָבן געקלאָגט. פון אַלע זײטן האָט מען פאַרהאַקט טיר און טױער.

אױף דעם באַלוט האָבן זיך די ייִדן קעגנגעשטעלט. קצבים, בעליעגלות, װעבער-געזעלן, טרעגערס, האָבן זיך מיט העק, דרענגער און אײזנס אַװעקגעשטעלט און די אָנפאַלער געשלאָגן איבער די קעפּ. אױף דעם פײפער-געסל, װוּ עס װױנען די קונצן-מאַכער, קאַטערינשטשיקעס, גנבים און װױלע יונגען, האָבן די מענטשן אָפּגעקאָכט טעפּ װאַסער, הײסע הירזש, און די פּאָגראָמשטשיקעס אױף די קעפּ געגאָסן. אײנער אַ קצב האָט אַ יונגן גױ מיט דער האַק דעם קאָפּ אױף צװײען געשפּאָלטן.

די גױים האָבן זיך צוריקגערוקט. אָבער זײ האָבן דעם דערהרגעטן מיט זיך מיטגענומען און אים איבער די גאַסן געשלעפּט.

— זעט קאַטאָליקן, — האָבן זײ גערופן, — װאָס די אומגלױביקע האָבן מיט אַ קאַטאָליק געטאָן !

— לאָמיר נעמען נקמה פאַר'ן קאַטױל.ישן פאַרגאָסענעם בלוט ! — האָבן גױים גערופן.

— ייִדן האָבן אונטערגעצונדן די קירכע ! — האָבן װײבער גענומען מאַכן קולות.

— זײ האָבן צעריסן די הײליקע בילדער !

— אַ גלח דערשטיקט !

— הוראַ ! אױף ייִדן !

— פאַרטיליקן די גאָט-לעסטערער !

פאַרטאָג זענען די קאָזאַקן פון װאַרשע אָנגעקומען. צוזאַמען מיט זײ

די ברידער אַשכנזי

315

איז דער גובערנאַטאָר פון פּיעטראָקאָװ אָנגעפאָרן. דער פּאָליצמײסטער איז אים אַנטקעגנגעפאָרן.

— װאָס הערט זיך אין שטאָט ? — האָט דער גובערנאַטאָר געפרעגט.

— אַ פּאָגראָם אױף ייִדן גײט, עקסעלענץ, — האָט דער פּאָליצמײסטער געענטפערט, אױסציענדיק זיך װי אַ סטרונע.

— גלענצנד ! — האָט דער גובערנאַטאָר געזאָגט און אַ שמײכל האָט צעגאָסן זײן געזיכט. — דאָס װעט דעם המון באַפרידיקן.

גלײך דערױף האָט ער זיך צוגעבױגן צום קאָזאַקן-פּאָלקאָװניק, װאָס איז מיט אים אין אײן קאַרעטע געפאָרן, און געזאָגט פײערלעך :

— מיר װעלן זיך דאָ פאַרהאַלטן אַ טאָג צװײ, ביז די קאַנאַליעס װעלן זיך אױסהוליען צו דער זעט. דעמאָלט װעט מען זײ געבן שמעקן פּולװער.

— שטײן ! — האָט דער פּאָלקאָװניק געגעבן אַ באַפעל צו די אָפיצירן אױף די פערד.

— שטײן ! — האָבן אָפיצירישע באַפעלן זיך געטראָגן איבער דער גאַנצער לענג פון די קאָזאַקישע רײען.

נאָכן דריטן טאָג, װען אין שטאָט זענען שױן געװען פיל טױטע און פאַרװוּנדעטע, זענען די קאָזאַקן אַרײן און אָפּגערײניקט די שטאָט פון די בונטאָװשטשיקעס.

די מאַסע איז געװען שיכור, זאַט פון רציחה און בלוט, אָפּגעלאָזן און װײך. זי איז זיך צעלאָפן פאַר די קאָזאַקן, װי די מײז.

די קאָזאַקן האָבן אַרעסטירט הונדערטער און זײ אָפּגעשיקט אין די טורמעס. דעם „פּױלישן קעניג" האָט מען געבראַכט פאַר דעם גובערנאַטאָר אַלײן. אַן אײנגעהױקערטער, אַ בלאַסער, אין ברײטע צעקנאָדערטע הױזן איבער די אױסגעריבענע שיך, מיט צעקאָלטנטע האָר און װאָנצעס, איז ער געשטאַנען אַ דערשראָקענער און נעבעכדיקער פאַר דעם פול-בלוטיקן און אױסגעפּוצטן גובערנאַטאָר. ער האָט זיך נישט אױפגעהערט בױגן און ברומען צו זיך אַלײן.

— דאָס ביסטו דער פּױלישער קעניג ? — האָט אים דער גובערנאַטאָר געפרעגט מיט אַ שמײכל.

— איך בין נישט שולדיק, ליכטיקער האַר, — האָט דער דערשראָקענער בלאַסער מענטש געזאָגט. — איך בין אַ שנײדער פון פאַך, אַ לאַטוטניק ; איך בין געגאַנגען בלױז אין גאַס, נאָך פאָדעם געגאַנגען, האָבן מיך די מענטשן געכאַפּט און געזאָגט, אַז איך בין דער קעניג פון פּױלן. איך שװער בײ גאָט, דעם הײליקן זון זײנעם און בײ זײנע געטלעכע װוּנדן. .

— װאָס טאָן מיט אים, עקסעלענץ ? — האָט דער פּאָליצמײסטער געפרעגט.

— אָפּשמײסן זײן קעניגלעכן מאַיעסטעט, — האָט דער גובערנאַטאָר באַפױלן, — און דערנאָך אים אָפּלאָזן אַהײם צום װײב.

דערנאָך איז דער גובערנאַטאָר אַװעקגעפאָרן מיט אַ װיזיט צו די

די ברידער אַשכנזי

הונצעס און צו פלידערבױמען. פלידערבױם האָט באַגעגנט דעם גובערנאַטאָר מיט אַ פאַרבאַנדאַזשירטן קאָפּ. בײ זײן גאַנצן גױאישן הילוך, בײ די שטאַרק אַרױפגעדרײטע עכט-פּריצישע װאָנצעס, האָבן אים די גױים געשלאָגן גלײך מיט אַלע אַנדערע ייִדן אין קאַפּאָטעס ; פון דער גרױסאַרטיקער קאַרעטע אַראָפּגעשלעפּט און מיט שטעקנס איבער דעם קאָפּ געגעבן.

— איך באַדױער זײער, — האָט דער גובערנאַטאָר אים אױסגעדריקט זײן מיטגעפיל, — אױב איר קאָנט אָנװײזן אױף די כוליגאַנעס, װעל איך באַפעלן זײ גלײך צו אַרעסטירן.

דער פאַבריקאַנט פלידערבױם האָט גוט געװוּסט, אַז דער גובערנאַטאָר, װאָס באַדױערט אים אַזױ, האָט געלאָזט די שטאָט אױף הפקר עטלעכע טעג, נאָר ער האָט בלױז טיף פאַרבױגן זײן פאַרבאַנדאַזשירטן קאָפּ און געדאַנקט דעם גובערנאַטאָר פאַר זײן מיטגעפיל.

אין שטאָט האָבן זיך צוריק געעפנט די ייִדישע געװעלבער. גלעזער האָבן אַרײנגעשטעלט שױבן. קבורה-ייִדן זענען אַרומגעפאָרן מיט די עגלות, דאָקטױרים האָבן באַנדאַזשירט די פאַרװוּנדעטע, דער רב האָט גוזר-תּענית געװען און אין די בתי-מדרשים האָבן פאַסטנדיקע בלאַסע ייִדן געלײענט בײ מנחה „ויִחל".

די אַרבעטער, אונטערטעניקע און גלײכגילטיקע נאָך די עטלעכע טעג שיכרות, זענען מיט טיף-געבױגענע קעפּ געשטאַנען פאַר די דירעקטאָרישע קאַבינעטן פון די פאַבריקן און געבעטן בײ די ליכטיקע הערן צוריק צונעמען זײ צו דער אַרבעט. די דירעקטאָרן האָבן זײ צוריקגענומען ; אָבער זײ האָבן אַראָפּגענומען פון לױן יעדן באַזונדער, װיפל זײ האָבן נאָר געװאָלט.

די שװאַרצע געדרײטע רױכן פון די פאַבריקן האָבן װידער געקאָפּטשעט דעם לאָדזשער הימל, װי פריער.

אין די ייִדישע הױפן האָבן די בלינדע בעטלער פון פײפער-געסל געזונגען דאָס נײע ליד פון „ראַבונעק", װאָס אַ קלעזמער האָט פאַרפאַסט :

הערט אױס, מענטשן, די גרױסע קלאָג,

װאָס האָט אין לאָדזש פּאַסירט :

ראש-חודש אײר, דעם ערשטן טאָג

האָט מען ייִדעלעך ראַבירט.

אַרבעטער „בען שטע)אָט"

האָבן זיך אין די גאַסן צעלאָזט

זײ האָבן געהרגעט װעמען זײ האָבן געטראָפן,

און ייִדעלעך זענען זיך צעלאָפן.

אױ, דו זיסער גאָט, דו קוקסט זיך צו אַלעס צו,

דײנע שעפעלעך האָבן גאָר קײן רו

שטרעק אױס דײן רעכטע האַנט

און פיר אונדז צוריק אין אונדזער לאַנד.

די ברידער אַשכנזי

317

קאַפּיטל אַכט

אָפּגעשמיסענע, פאַרשעמטע, מיט די אױגן צו דער ערד, נישט קאָנענדיק קוקן אַ מענטשן אין פּנים אַרײן, האָבן אַרומגעבלאָנדזשעט איבערן באַלוט די קרײזל-פירער, װאָס האָבן מיט אַזאַ פײער און גלױבן גערופן די װעבער צו פרײהײט, פּראָלעטאַרישער אחדות און ברידערלעכקײט אין דעם ערשטן מאַי-יום-טוב. די שױבן אין די װעבערישע שטובן זענען געװען אױסגעבראָכן, די שטולן צעהאַקט. איבער די געסלעך האָבן זיך ייִדן מיט פאַרבונדענע קעפּ אַרומגעדרײט און גערופן גלעזער אין זײערע שטובן. אין די קרעמלעך זענען די טירן געװען אָפּגעריסן, פאַרהאַקט מיט ברעטלעך.

— ברידער... — האָבן די דערשלאָגענע װעבער חוזק געמאַכט פון זײערע פירער, װײזנדיק מיט די שפּיציקע פינגער אױף די פאַרבונדענע קעפּ און צעבראָכענע שױבן. — דאָס האָבן אונדז די ברידער-אַרבעטער אַזױ צורעכט געמאַכט...

— אַ שײנע רײנע כפּרה אױף אײך ! — האָבן זײ די װײבער געזאָגט מיט גאַל — האָט עץ נישט געקערט אַרומלױפן טאָג און נאַכט מיט סודות, מיט ביכלעך. שטענדיק װעט אױסגײן צו ייִדישע קעפּ...

אומגליקלעכער פון אַלע אין די ליכטיקע מאַי-טעג איז געװען ניסן דעם באַלוטער מורה-הוראהס, װאָס מען האָט אים גערופן תּרבות-רעה.

אין די ערשטע טעג, װען די אַרבעטער, זײנע אַרבעטער, װאָס דאַרפן באַפרײען די מענטשהײט פון אונטערדריקונג און אומרעכט און אײנפירן אױף דער װעלט יושר, גלײכהײט און ברידערלעכקײט, האָבן בײ זײער ערשטן ארױסטריט אַזױ מיאוס פאַראומרײניקט דעם פרײהײטס-יום-טוב, געמאַכט פון אים אַ מיאוסע קאָמעדיע מיט אַ קעניג און דערנאָך אַ פּאָגראָם אױף ייִדן, אױף אײגענע ברידער-אַרבעטער אַפילו ; איז ניסן אַרײנגעפאַלן אין אַ מרה-שחורה. ער איז נישט אױפגעשטאַנען פון זײן געלעגער, אין װעלכן ער האָט זיך אַרײנגעװאָרפן אין אָנטועכץ, ער האָט זיך נישט אַרומגעװאַשן אינדערפרי, נישט צוגענומען קײן עסן, קײן גלאָז טײ אַפילו.

ער האָט געװאָלט שטאַרבן, אומקומען, אַבי נישט צו הערן און זען דאָס, װאָס אין שטאָט איז געשען.

ער האָט געזען די חדפּה. צוזאַמען מיט טוביהן און די מענטשן פון זײן קרײזל איז ער אױף די גאַסן געװען. ער האָט געשריגן, געפאָכעט מיט די הענט, גערופן די צעיושעטע אַרבעטער, זײ זאָלן זיך באַזינען ; אָבער זײ האָבן אים אָפּגעשטױסן. אײנער האָט אים דערלאַנגט מיט אַ פױסט אין פּנים.

דאָס אױג איז אים טאַקע געװען אָנגעלאָפן, ברױן און בלױ, פאַרגאָסן מיט בלוט. דער באַלעבאָס פון זײן צימער, אַ ייִד אַ ליטװאַק, װאָס איז געקומען קײן לאָדזש פון מאָסקװע נאָכן גירוש, האָט אים געװאָלט ברענגען

318

די ברידער אַשכנזי

אַ דאָקטאָר, אַרײנטראָגן אים טײ, הײס װאַסער, נאָר ניסן האָט נישט געװאָלט זיך צו קײן זאַך צורירן.

— פאַר אײך איז עס אַ נײעס, — האָט אים דער באַלעבאָס געזאָגט. —— מיר זענען שױן געװױנט דערצו ; מיר האָבן עס געהאַט אין רוסלאַנד, מיר האָבן עס דאָ און מיר װעלן עס האָבן אײביק, װי לאַנג מיר װעלן זײן צװישן גױים...

ניסן האָט זיך אױפגעכאַפּט.

— נישט אמת, װי לאַנג מיר װעלן זײן צװישן הערשער און אונטערדריקער.

אין צעטומלעניש האָט ער פאַרגעסן אין קאָנספּיראַציע און אַרױס פאַר דעם באַלעבאָס זײנעם מיט רעװאָלוציאָנערע רײד.

דער ייִד האָט אױף אים אַ קוק געטאָן און געשקאָלט מיטן קאָפּ.

— איר זענט יונג, יונגערמאַן. איך האָב אױך אַמאָל אַזױ געמײנט. שטענדיק װעלן זײ אונדז שלאָגן. מען האָט אײנגעפירט נײע מאַשינען אין לאָדזש, האָבן זײ אונדז געשלאָגן ; רוסישע סטודענטן האָבן דערהרגעט דעם צאַר, האָבן זײ אונדז געשלאָגן. איצט שלאָגן אונדז אַרבעטער, שפּעטער װעלן שלאָגן רעװאָלוציאָנערן... אײביק... װי לאַנג מיר װעלן זײן ייִדן און זײ גױים...

— רעדט נישט אַזױ, — האָט ניסן געשריגן, צוזאַמענקװעטשנדיק די פױסטן. — שװײגט !

— רױמט בעסער אױף דעם חמץ בײ אײך, — —האָט אים דער ליטװאַק געזאָגט, — אין שטאָט מאַכט מען רעװיזיעס.

ניסן איז געװאָרן בלײך. דער ליטװאַק האָט אים באַטראַכט מיט דורכדרינגלעכע אױגן.

— האָט נישט קײן מורא, — האָט ער אים געזאָגט, — מיר דאַרף מען קײן פינגער אין מױל נישט לײגן. איך קאָן זען, הערן און שװײגן... אָבער מישט זיך נישט. הערט מײן עצה. איך האָב זיך אױך אַמאָל געמישט, שטאַרק געמישט... געװאָלט פאַרזאָרגן די גױים... דער ערשטער פּאָגראָם האָט מיך קלוג געמאַכט...

ניסן האָט געװאָלט ענטפערן, נאָר דער ייִד איז אַרױס פון זײן צימער. ער איז געבליבן מיט זײן װײטיק און פאַרצװײפלונג אױף זײן בעטל. פון הױף האָבן די טרױעריקע געזאַנגען פון די בעטלערס גאָרנישט אױפגעי הערט אױף קײן אײן מינוט. דעם ייִדנס װערטער האָבן אים געדריקט, געלײגט זיך אים װי אַ שטײן אױפן האַרץ.

נײן, ער האָט נישט געגלױבט אין די רײד פון דעם ייִד װעגן די אײביקע פּאָגראָמען. ער האָט געװוּסט, אַז שװער איז דער װעג פון דער אױסלײזונג, אַ װעג פול מיט דערנער, שטרױכלונגען און שפּיציקע שטײנער, אי - בער װעלכע די קלעטערער צו פרײהײט װעלן נישט אײנמאָל פאַלן, צעבלוטיקן זיך, ביז זײ װעלן קומען צום שפּיץ. ער האָט געװוּסט פון דער געשיכטע

די ברידער אַשכנזי

319

פון רעװאָלוציעס און פרײהײטן, אַז שטענדיק איז זײער װעג געװען נאַס פון בלוט און טרערן. ער האָט געװוּסט, אַז דאָס איז געשען צוליב דער העצע פון אױסװוּרפן, פּאָליצײ-לײט און פאַרברעכער, װאָס האָבן אױפגעהעצט די אַרבעטער, די נאָך נישט-באַװוּסטזיניקע און פאַרביטערטע, קעגן די ייִדן, כדי אָפּצוציען זײ פון זײערע אמתע שונאים. ער האָט דאָס אַלץ געװוּסט, עס איז אים געװען קלאָר. אָבער דאָס איז בלױז געװען אין געדאַנק, אין קאָפּ. דאָס האַרץ האָט אַנדערש געפילט.

פאַר זײנע אױגן זענען געשטאַנען די שרעקלעכע טעג. די צעיושעטע גױים מיט די שטעקנס אין די הענט, די װילדע געשרײען און קולות, דאָס רײסן, שלאָגן און ממיתן עלטערע, װײבער און קינדער אַפילו.

— שלאָגט די ייִדן ! — האָבן זײ געשריגן. — פאַרטיליקט זײ, די אומגלױביקע !

אַרבעטער זענען דאָס געװען, פּראָלעטאַריער, פאַר װעמען די פאַבריקאַנטן קאָנצענטרירן זײערע קאַפּיטאַלן, כדי זײ זאָלן צו זײ איבערגײן, װען די צײט װעט קומען. אָט זײ, פאַר װעמען ער קעמפט, די צוקונפט פון דער װעלט, האָבן דאָס, צוזאַמען מיט גאַסן-יונגען און באַלוטע אונטערװעלטפּאַרשױנען, דעם אָרעמען אַרבעטער-פערטל פון זײערע חברים ייִדישע אַרבעטער ראַבירט און געשלאָגן. און ספיקות, יאוש האָבן געגריזשעט זײן מוח. דעם באַלעבאָס' װערטער װעגן די אײביקע ייִדן און גױים האָבן אים װי אָנגעגליטע נאָדלען אין קאָפּ געשטאָכן.

שטאַרבן... נאָר שטאַרבן... האָט אים אַ געדאַנק געעגבערט און גערײצט. — מער איז גאָר נישטאָ װאָס צו טאָן איצט.

ער איז געװען אַזױ אַפּאַטיש, אַז ער האָט אַפילו נישט אױפגערױמט די פּאַפּירן און ביכלעך, דעם חמץ, װי דער באַלעבאָס זײנער האָט אים אָנגעזאָגט. עס איז אים געװען גלײכגילטיק, אַלצאײנס װאָס ס'װעט זײן.

אפשר איז דער מענטש שלעכט, געמײן אין זײן װעזן, — האָבן אים פינצטערע געדאַנקען געפּײניקט אין זײן בעטל, — אפשר זענען נישט בלױז אין אַלעם שולדיק די עקאָנאָמישע באַדינגונגען, װי ער האָט געגלױבט, נאָר עס שטעקט אין מענטש אַלײן דאָס געמײנע און מיאוסע, װאָס קײן שום װאַסערן װעלן נישט אָפּװאַשן. אפשר איז גערעכט די תּורה, װאָס זאָגט, אַז דעם מענטשנס האַרץ איז שלעכט פון געבױרן. אפשר האָט זײ געקענט בעסער שאָפּענהױער, דער אַמאָליקער באַליבטער פילאָזאָף זײנער, װאָס ער האָט אים אַמאָל אַזױ דורשטיק געשלונגען בײ פײװעלע דעם שמאַטע-הענדלער און װאָס שפּעטער האָט ער אים פאַרװאָרפן, אױסגעביטן אױף דעם אידעאַליסטישן העגעל און פּראַקטישן מאַרקס.

ער איז אַרײנגעפאַלן אין אַ שלאָף, אַ שװערן, אַ קאָשמאַרן, פול מיט שלעכטע חלומות און שרעק. ער האָט געזען צעיושעטע מענטשן, דערשראָקענע ייִדן, געהערט װילדע געלעכטערס, און דורך אַלעם האָט זיך דורכגעריסן די שטים פון זײן באַלעבאָס דעם ליטװאַק װאָס האָט געשריגן :

די ברידער אַשכנזי

„אײביק װעט עס אַזױ זײן, אײביק !" אין די קלײדער, אומגעגעסן, אומגעװאַשן, אָן פײער אין שטוב בײנאַכט, איז ער אַזױ אָפּגעשלאָפן אַ מעת-לעת צײט װי אין הינערפּלעט.

אױפגעװעקט האָט אים אַ פרימאָרגן-זון, אַ ליכטיקע און פרײלעכע, װאָס האָט זיך דורך דעם גאַנצן לאָדזשער שטױב און רױך אַרײנגעריסן אין הױפישן פענצטער. צוזאַמען מיט דעם שװערן שלאָף, איז פון אים פאַרשװוּנדן זײן יאוש, אַפּאַטיע און דערשלאָגנקײט. ער האָט דערפילט אַ װילן צו לעבן, אָפּצוּװאַשן זיך, צו באַװעגן זיך, צו טאָן עפּעס אין די טעג פון אומגליק און צעפאַלונג.

װי די פרומע ייִדן, װי דער פאָטער זײנער, װאָס אין זײער גלױבן אין משיחן, אין דער אױסלײזונג פון דער װעלט, קאָנען קײן צרות און דערװײליקע פּײן נישט צונעמען בײ זײ די האָפענונג אין דער גאולה, װאָס מוז קומען, כאָטש זי זאַמט זיך שױן טױזנטער יאָרן, אַזױ האָט ער אױך געגלױבט איצט אין זײן נײער אמונה, און ער האָט געטריבן די שװאַרצע, שלעכטע געדאנקען, אָפּגעשאָקלט זיך פון זײ, פון קאָפּ אַרױסגעיאָגט. פאַרקערט, ערשט איצט, אין דער אַרומיקער פאַרצװײפלונג, דאַרף ער לאָזן הערן אַ װאָרט פון טרײסט און גלױבן, קלאָר מאַכן די דערשלאָגענע מענטשי פון באַלוט, װעקן זײ צו גלױבן אין דער צוקונפט, װאָס װעט מוזן קומען.

ער האָט אָפּגערײניקט די שטוב פון יעדער פאַרדאַכט. ער האָט זיך אָפּגעװאַשן, אָנגעטאָן און אַװעק אױפזוכן זײנע מענטשן כדי צו באַראַטן זיך, װאָס צו טאָן.

ער האָט נישט געפונען קײנעם. זײ האָבן זיך אױסבאַהאַלטן, נישט געװאָלט װײזן זיך אין די שרעקלעכע טעג. די, װאָס ער האָט געטראָפן, האָבן מיט אים נישט געװאָלט רעדן.

— טראָג זיך אָפּ, — האָבן זײ אים געזאָגט, — די װעבער װעלן מיט קאַלט װאַסער אָפּגיסן, אַז מען װעט זײ איצט קומען װײטער רעדן װעגן אַזעלכע זאַכן...

ער איז שטילערהײט אַװעק צו טוביהן. אָבער ער האָט אים נישט געטראָפן אין דער הײם.

— דער טאַטע איז אין פלידערבױמס שפּיטאָל, — האָט אים באַשקע געזאָגט אַ טרױעריקע. — אַ שײגעץ האָט אים אַ שטײן געװאָרפן אין קאָפּ. און פאַר דער מאַמען װײזט זיך נישט. זי האָט געזאָגט, אַז זי װעט אײך שלאָגן...

אַלײן איז ער אַװעק צו זיך אין שטוב, אַלײן אַ פּראָקלאַמאַציע אָנגעשריבן, אַן אױפקלערונג צו די ייִדישע אַרבעטער פון באַלוט. פול מיט ביטערע רײד קעגן דעם קאַפּיטאַל, װאָס פאַרשפּרײט ברודער-האַס, מיט לאָגישע דערקלערונגען װעגן דער פראָװאָקאַציע פון דער פּאָליצײ, װאָס האָט דעם צאָרן פון פאַרביטערטן פּױלישן אַרבעטער אָפּגעװענדט פון זײן קלאַסן-שונא אױף זײן אײגענעם ברודער-אַרבעטער, האָט ער גערופן נישט

די ברידער אַשכנזי

321

אַרײנצופאַלן אין יאוש און האַס, נאָר װײטער גלױבן אין דער ברידערלעכער אײנהײט פון פּראָלעטאַריאַט. און פאַרענדיקט האָט ער מיט אַ סך „נידערס" קעגן דעם קאַפּיטאַליזם און דער זעלבסטהערשאַפט און מיט אַ סך „עס לעבעס" פאַר דער פאַראײניקונג פון די פּראָלעטאַריער פון אַלע לענדער. אַ גאַנצן מעת-לעת צײט איז ער אָפּגעזעסן אין שטוב און די פּראָקלאַמאַציע איבערגעשריבן אין אַ סך עקזעמפּליאַרן. דערנאָך איז ער אַװעק אין מיטן-נאַכט אױפן באַלוט און מיט די אײגענע הענט די פּאַפּירן אָנגעקלעפּט אױף די קרומע װענט און פּאַרקאַנעס.

אײנער אַלײן האָט ער געװאָלט צוריק אױפבלאָזן דאָס פײער אין ים פון רױך און טשאַד. ער האָט שױן טאַקע געהאַט אָנגעקלעפּט אַ היפּש ביסל אױפרופן זײנע אױף די װענט פון די שולעכלעד, פּלױטן און ראָגן, כדי שטילערהײט זיך אַרױסצורוקן פון באַלוט און גײן דורך זײטיקע װעגן אַ הײם, װי מיט אַמאָל האָבן צװײ פּאָליציאַנטן זיך אַרױסגערוקט און אים אָנגעכאַפּט בײ די הענט.

— פון אָרט זיך נישט רירן, מיר װעלן שיסן ! .

געשיקט און פלינק האָבן זײ אים אַ קײטעלע פאַרלײגט אױף אַ האַנט אין אים אין אַ דראָזשקע אָפּגעפירט אין פּאָליצײ-צירקל.

אין הױף פון צירקל זענען געשטאַנען אױסגעשטעלט פון בײדע זײטן קאָזאַקן מיט נאַגײקעס אין די הענט. ניסן איז געבליבן שטײן בײם געעפנטן טירל אין טױער. די סטראַזשניקעס האָבן אים אַ צי געטאָן.

— פּאשאָל, מױשע ! — האָבן זײ געזאָגט לאַכנדיק.

דאָס איז געװען אַ סימן פאַר די קאָזאַקן, אַז מען פירט אַ ייִד און זײ מעגן זיך לאָזן װאײלגײן. פון בײדע זײטן האָבן גענומען פאַלן אױף ניסנס קאָפּ, אַקסלען און הענט די קאָזאַקישע בײטשן. ער האָט געװאָלט זיך דורכלױפן דעם בראַנד, נאָר די קאָזאַקן האָבן אים אַ פוס אונטערגעשטעלט, נישט געלאָזט גײן.

— בעי זשידאַ ! — האָבן זײ געשריגן און געפײפט מיט די בײטשן.

אַז די סטראַזשניקעס האָבן געזען, װי ער פאַלט אױף דער ערד, האָבן זײ אים גיך אַרײנגעשלעפּט אינעװײניק און פאַרהאַקט די טיר.

אַ צעשלאָגענעם, אַ צעבלוטיקטן האָבן זײ אים אַרײנגעפירט צום נאַכטיקן דעזשורני און געמאָלדן :

— געכאַפּט אים קלעפּן פּאַפּירן אױפן באַלוט. אָט-אָ זענען זײ.

זײ האָבן בײגעלײגט אַ פריש פּאַפּיר, װאָס זײ האָבן אַראָפּגענומען פון װאַנט.

— באַזוכן אים ! — האָט דער דעזשורני באַפױלן.

די סטראַזשניקעס האָבן אים באַזוכט פון קאָפּ ביז די פיס.

— דײן נאָמען, פאַמיליע-נאָמען און אַדרעס ? — האָט דער דעזשורני געפרעגט.

— נישט דוצן מיך ! — האָט ניסן געזאָגט שאַרף.

322

די ברידער אַשכ ! זי

דער דעזשורני האָט אים באַטראַכט.

— אַהאַ, אַן אינטעליגענט, — האָט ער געזאָגט מיט אַ געלעכטער. —— אײער נאָמען, פאַמיליע-נאָמען און אַדרעס ?

ניסן האָט נישט געענטפערט. ער האָט זיך געװישט מיט אַ טיכל דאָס אָנגעלאָפענע פּנים.

— נו, גוט, מיר װעלן זיך שױן אַלײן דערװיסן, — האָט דער דעזשורני געזאָגט און געהײסן אים אַרײנפירן אין אַרעסט.

אין דער גרױסער קאַמער איז געװען פול, אָנגעשטאָפּט מיט אַרעסטירטע. עס זענען דאָ געזעסן פאַרהאַלטענע גנבים און מענטשן אָן פּעסער, סקאַנדאַליסטן, שיכורע דראָזשקאַרעס, שלעפּער, עטלעכע פאַרהאַלטענע משוגעים און מאַסן אַרבעטער, סײ פאַר שטרײקן אין די פאַבריקן, סײ פאַר ראַבירן ידן. מען האָט געהאַלטן אין אײן פירן נײע און נײע. אַ שטיקעניש, שמוץ, רױך, געשרײען. געװאַלדן, געלעכטער, געװײנען האָבן זיך צונױפגעמישט אין דער גרױסער פאַרקראַטעװעטער קאַמער, באַלײכטן מיט אַ קלײן נאַפט-לעמפּל, װאָס האָט אַלץ געהאַלטן אין פינצטערניש געהילט. אַ חברה יונגען האָט געקלאַפּט מיט די פױסטן אין טיר, גערופן דעם שליסער, נאָר ער האָט זיך נישט אָנגערופן.

דאָס האָבן זײ גערופן אַרױסצולאָזן זײ צוליב אַ מענטשלעכן געברױך. נאָר דער שליסער האָט נישט געװאָלט עפענען. צופיל האָבן די מענטשן אים אָפּגענאַרט דערמיט.

די נאַרעס זענען געװען פאַרנומען. ניסן האָט אױסגעזוכט אַ װינקל, אַװעקגעלײגט אַ האַנט צוקאָפּנס און אױסגעצױגן זײנע צעװײטיקטע בײנער אױף דער הױלער שמוציקער ערד. חברה-לײט זענען צוגעקומען און געפאָדערט געלט אױף בראנפן, נאָר ניסן האָט נישט געגעבן.

— לאָזט מיך שלאָפן, — האָט ער געזאָגט פעסט, מיט אַ טאָן פון אײנעם, װאָס װײסט שױן, ואָס געפענקעניש איז.

— נישט קײן „װיטישער", — האָבן די חברה-לײט געזאָגט. — ער האָט שױן אומעטום זײן שטרױ-זאַק.

און זײ זענען אַװעקגעגאַנגען פון אים זוכן „פריצעס".

ניסן האָט דערפילט דעם גאַנצן װײטיק פון זײנע צעשלאָגענע בײנער. די בײטשן האָבן געשניטן זיך אין לײב שטאַרקער װי פריער.

דורך די פאַרקאָװעטע פענצטער האָט אַרײנגעקוקט אַ גרינער מאָרגןשטראַל.

נאָך עטלעכע טעג אָפּוהאָלגערן זיך אין אַרעסט, אין שמוץ, אומרײנקײט און אין ענגשאַפט, האָט מען אים אַרױסגערופן צום אױספאָרשער.

אין אַ ליכטיקן קאַבינעט, בײ אַ טיש מיט אַ גרין טישטעך איבערגעדעקט, איז געזעסן אַ גלאַט-ראַזירטער זשאַנדאַרמען-פּאָלקאָװניק מיט גאָלדענע לױטערע ברילן.

די ברידער אַשכנזי

— זעצט אײך, — האָט ער אײנגעלאַדן דעם אַרײנגעפירטן גיסן. — איך זע אײך דאָס ערשטע מאָל. — אַ לאָדזשער ? אַ צוגעפאָרענער ?

— אַ לאָדזשער, — האָט ניסן געענטפערט.

— איך װײס נישט אײער נאָמען, — האָט דער פּאָלקאָװניק געזאָגט מיט אַ שמײכל, — איר האָט אים אין פּאָליצײ-אַרעסט נישט געװאָלט געבן.

— מען האָט מיך געשלאָגן, — האָט ניסן געזאָגט מיט כעס. — זעט מײן פּנים.

— ס'טוט מיר זײער לײד, — האָט דער פּאָלקאָװניק געענטפערט, קוקנדיק מיט אַ לײדנדיקער מינע אױף דעם אַרעסטירטן. — אָבער די צײטן זענען אַזעלכע, אַז אונדז איז שװער צו קאָנטראָלירן. איר האָט צופיל טומל אָנגעמאַכט אין שטאָט. מען האָט געמוזט אַרױסרופן קאָזאַקן. און איר װײסט דאָך, אַז זײ זענען היציקע שלעגער, אַזױ צו זאָגן... בײ זשאַנדאַרמען װאָלט עס נישט געטראָפן....

ער האָט צופרידן געשמײכלט פון דעם אונטערשיד צװישן די װילדע קאָזאַקן און גוט-דערצױגענע זשאַנדאַרמען.

— איר װעט פאַררױכערן ? — האָט ער אונטערגערוקט ניסנען אַ קעסטל פּאַפּיראָסן.

— אַ דאַנק, — האָט גיסן געזאָגט, נישט נעמענדיק דעם פאָרגעלײגטן פּאַפּיראָס.

דער פּאָלקאָװניק האָט צוריקגעצױגן דאָס קעסטל פּאַפּיראָסן און גענומען אָפּרײניקן די פעדער.

— אַלס אַ לאָדזשער רעדט איר זײער אַ שײנעם רוסיש, — האָט ער אים געמאַכט אַ קאָמפּלימענט. — האָט איר שטודירט אין פּױלן ? אָדער אין רוסלאַנד ?

— איך בין געװען אונטער פּאָליצײאישער אױפזיכט אין רוסלאַנד, — האָט ניסן געזאָגט. — מײן נאָמען איז ניסן אײבעשיץ.

— זײער אנגענעם, — האָט דער פּאָלקאָװניק געזאָגט און פאַרצײכנט דעם נאָמען. — דאָס אין דאָס בעסטע. מיר װאָלטן סײ-װי-סײ דערגאַנגען. איר האָט בלױז פאַרשפּאָרט איבעריקע אַרבעט, הער אײבעשיץ.

מיט זײער אײדעלע װערטער האָט דער פּאָלקאָװניק פּרובירט אַרױסבאַקומען בײ דעם אַרעסטירטן, צו װעלכער פּאַרטײ ער געהערט — צום „פּראָלעטאַריאַט", צום „זװיאָנזעק", אָדער אפשר גאָר צו אַ נײ-געבױרענער פּאַרטײ.

— נישטאָ קײן אײנהײט אין אײערע רײען, — האָט ער געזאָגט מיט אַ שמײכל. — איר שפּאַלט זיך אָפט און פאַרשאַפט אונדז פיל אַרבעט... מען שמועסט, אַז די „פּראָלעטאַריאַט" האַלט װידער בײ אַ שפּאַלטונג. װי מײנט איר ?

נאָר ניסן האָט אױף דעם קײן ענטפער נישט געגעבן. האָט דער פּאָלקאָװניק אַרײנגעקוקט אין דער פאַרכאַפּטער פּראָקלאַמאַציע, װאָס איז גע-

324

די ברידער אַשכנזי

לעגן לעבן אים, ער האָט זי פאַרגליכן מיט דער רוסישער איבערזעצונג, װאָס דער סעקרעטאַר פון דער קהילה האָט פאַר אים װערטערלעך געמאַכט, און ער האָט גענומען רעדן װעגן דעם „ראַבונעק" אין שטאָט.

— זײער אומאַנגענעם, — האָט ער געזיפצט. — איך באַדױ'ער װירקלעך.

— דאָס איז אײער אַרבעט, — האָט ניסן געזאָגט.

— נײן, אײער אַרבעט. — האָט אים דער פּאָלקאָװניק איבערגעריסן. — ייִדן דאַרפן זיך נישט מישן. איר דאַרפט האַנדלען, דאָס איז אײער ספּעציאַליטעט, עס װאָלט געװען בעסער פאַר אונדז און פאַר אײך... טראַכט װעגן מײנע רײד.

— איך האָב מיר מײן קוק אױף די זאַכן, — האָט ניסן געזאָגט.

— איך האָר, אַז אין געפענקעניש, װוּ איר װעט האָבן אַ סך פרײע צײט צו טראַכטן, װעט איר נאָכדענקען און אײנשטימען מיט מיר, — האָט דער פּאָלקאָװניק פאָטערלעך גערעדט. — איצט זענט איר מיד, נישט אױסגעשלאָפן און איך װיל אײך מער נישט מאַטערן. מיר װעלן זיך נאָך זען. אפשר פאַרלאַנגט איר עפּעס ? זאָגט מיר, און אױב עס װעט זײן מעגלעך, װעל איך אײך דינען.

— אײן זאַך, הער פּאָלקאָװניק, שיקט מיך נישט מער אין אַרעסט, נאָר אין טורמע.

— איך האָב עס אַלײן שױן געהאַט אַזױ באַשלאָסן, — האָט דער פּאָלקאָװניק געענטפערט און אָנגעקלונגען נאָך דער װאַך.

צװײ סטראַזשניקעס האָבן אים אַרײנגעזעצט אין אַ דראָזשקע און אָפּגעפירט אױף דלוגע גאַס אין טורמע.

— מען שיקט און שיקט, —, האָט דער טורמע-אױפזעער זיך געבײזערט, — אַז איך האָב שױן גאָרנישט װוּ זײ אַרײנצופּאַקן. אַזאַ אומגליק...

צװײ פאַרשלאָפענע װעכטער האָבן ניסנען אױסגעטאָן ביז נאַקעט, באטאפּט אים, געהײסן אַראָפּבױגן, געזוכט אים אין די באַהאַלטענע ערטער. פון די קעשענעס האָבן זײ בײ אים צוגענומען אַלץ, פון אַ בלײפעדער ביז אַ פאַפּיראָס, פון אַ שװעבעלע ביז דעם בײטעלע מיט קלײנגעלט. אױך די הױזנטרעגער און קראַװאַט האָבן זײ פון אים צוגענומען.

— נעמט ! — האָבן זײ אים געזאָגט, דערלאַנגענדיק אַ קלײן נאַפטלעמפּל און געפירט אים איבער אַ לאַנגן קאָרידאָר. — איר װעט דאָ זיצן דערװײל. שפּעטער װעלן מיר זען.

װי אַ געהרגעטער האָט ער זיך אַרױפגעװאָרפן אױף דעם בעטל מיט דער גרױער האַרטער קאָלדרע אין זײן קלײנער צעלע. דאָס קלײנע פאַרקראַטעטע קעמערל מיטן בעטל, טישל און בענקל האָט, נאָך דעם שמוציקן פּאָליצײ-אַרעסט, אױסגעזען אין זײנע אונטערגעשלאָגענע אױגן װי אַ פּאַלאַץ.

פון דער װאַנט האָבן גלײך גענומען אױסקלאַפּן טורמע-קלעפּ. ניסן האָט צוגעלײגט אַן אױער.

— גוטן אָװנט. װער זיצט דאָ ? — האָבן די קלעפּ געפרעגט.

די ברידער אַשכנזי

325

ניסן האָט אױסגעקלאַפּט זײן נאָמען.

— װאָס הערט זיך אין שטאָט ? — האָט דער שכן פון יענער זײט געפרעגט און אָנגעגעבן זײן נאָמען.

באַלד האָט ער אױך אױסגעקלאַפּט, אַז װי מען האָט זיך דערװוּסט אין טורמע, װעט מען די אַרעסטירטע לאַנג נישט האַלטן ביזן פּראָצעס. מען װעט עס מאַכן גיך. און געבר װעט מען גרױסע טערמינען, ביז אַכט און צען יאָר. ניסן האָט מיט קלעפּ אין דער װאַנט אױסגעפרעגט װעגן דעם רעזשים אין טורמע, װעגן עסן, שפּאַצירן, שלאָפן, און דער עיקר װעגן לײענען. פון יענער זײט װאַנט האָט מען אים אױסגעקלאַפּט, אַז ביכער זענען דאָ אַ סך, אױך פּאָליטישע, גאָר אַ לײטישע ביבליאָטעק, װאָס די פריערדיקע אַרעסטירטע האָבן דאָ איבערגעלאָזט. ניסן איז געװען גליקלעך. קײן זאַך איז אים נישט אַזױ געלעגן אין קאָפּ, װי די ביכער. ער האָט זיך געגרײט אױף אַ לאַנגן טערמין און אױף אַ סך לערנען פאַר דער צײט.

אין אײנעם אַ טאָג האָט מען אים אַרױסגערופן צו אַ זעאונג מיט זײן כלה. ניסן איז אַרױס אַ פאַרחידושטער אין קאַנצעלאַריע און געטראָפן די קלײנע באַשקע, טוביהס מײדל, מיט אַ פּעקעלע אין האַנט. דער װעכטער האָט בײ איר דאָס פּעקעלע צוגענומען.

— װאָס איז דאָ דערינען ? — האָט ער געפרעגט.

— עסן.

— מיר װעלן עס איבערגעבן נאָך דעם, װי מיר װעלן עס דורכקוקן,—האָט דער װעכטער געזאָגט, און צוגענומען דאָס פעקעלע. — איר קאָנט רעדן.

ניסן האָט דער מײדל אױסגעשטרעקט אַ האַנט. זי האָט זיך באַגאָסן מיט רױטקײט.

— זײען זי נישט בײז, — האָט זי זיך פאַרענטפערט, — אַנדערש לאָזט מען נישט אַרײן, נאָר משפּחה. האָב איך געזאָגט, אַז מיר זענען חתן-כלה.

— אַ דאַנק דיר, באַשקע, — האָט ניסן געזאָגט און איר אַ גלעט געטאָן איבערן קאָפּ.

די קלײנע האָט געשװיגן.

ניסן האָט זי אױסגעפרעגט אױפן פאָטער, אױף באַקאַנטע.

— דער טאַטע איז שױן אינדערהײם, — האָט זי שטיל געזאָגט, — ער אַרבעט. איך אױך. ער לאָזט אין גריסן.

זי האָט זיך פאַרטראַכט אַ װײלע און שטיל געזאָגט :

— ער װעט װײטער טוען, װי פריער. איך אױך. כאָטש די מאַמע שרײט.

— ביסט אַ גוט מײדל, באַשקע, — האָט זי ניסן געלױבט, — נאָר היט דיך, און קײן פּעקלעך דאַרפסטו נישט ברענגען. איך האָב דאָ אַלץ.

די קלײנע האָט אים אָנגעקוקט מיט גרױסע דאַנקבאַרע אױגן און זיך פונאַנדערגעװײנט.

די בדידער אַשכנזי

— װאָס אין דיר, באַשקע ? — האָט זי ניסן באַרואיקט און געגלעט איבערן קאָפּ.

— זײ זענען אַזױ געמײן... אַזױ געמײן... — האָט זי געמורמלט און אַראָפּגעלאָזט די אױגן.

— װער, באַשקע ?

— בײ דער רעװיזיע, — האָט די קלײנע געזאָגט און באַגאָסן זיך מיט רױטקײט. — איך האָב מיך אַזױ געשעמט.

ניסן האָט פאַרשטאַנען דאָס מײדל. ער האָט שױן געקענט די טורמערעװיזיעס, װאָס מען פירט דורך איבער די, װאָס קומען אױף אַ זעאונג.

— דאַרפסט נישט קומען, — האָט איר ניסן געזאָגט, — ביסט נאָך אַ קינד.

— נײן, איך װעל יאָ קומען, — האָט זי געענטפערט פעסט.

דער װעכטער האָט איבערגעריסן די זעאונג.

— צײט צו גײן, — האָט ער גערופן, קלינגענדיק מיט די שליסלען. — שנעלער.

ניסן האָט דעם מײדל אַ קוש געטאָן אין קאָפּ.

קאַפּיטל נײן

בײם לאָדזשער װאָקזאַל איז געװען טומלדיק און ראַשיק.

בײ די װאַגאָנען פון דריטן קלאַס האָבן זיך געשטױסן ייִדן, װײבער, פּױערטעס, קינדער. כאָטש עס איז נאָך געװען היפּש צײט צום אָפּגײן פון צוג, האָבן אַלע געשריגן, געאײלט, געיאָגט זיך, געלאָפן מיט די פּעקלעך און זעקלעך. װײבער האָבן מורא געהאַט אַרױסצולאָזן די זאַכן פון די הענט, נישט פאַרשטאַנען דעם קאָנדוקטאָרישן רוסיש, און זײ האָבן געװײנט און געיאָמערט, טוליענדיק די פּעק אין די הענט. דאָס זענען זײ צו מאַנען קײן אַמעריקע געפאָרן. דאָס אײנציקע, װאָס זײ האָבן פאַרמאָגט, זענען געװען די פּעק בעטגעװאַנט אין די קינדער. און זײ זענען געװען דערשראָקן און צערודערט. אַלע װײלע זענען זײ די קינדער אױפסנײ פאַרשװוּנדן. דערצו האָבן זיך גנבים געדרײט, געכאַפּט פּעקלעך אין אַרױסגעצױגן געלט פון אונטער די הענט.

— געװאַלד, מײן געלט ! — האָבן אַלע מאָל אַנדערע װײבערישע קולות דורכגעריסן די געדיכטע לופט.

אַ סך איז מען איצט פון לאָדזש קײן אַמעריקע געפאָרן. נאָך דעם קריזיס זענען מענטשן בדלות געװאָרן, געבליבן מיט די פּאַפּירענע װעקסלעך אין די .הענט, און מען איז געלאָפן ראַטעװען זיך קײן אַמעריקע. אַנדערע זענען צערױבט געװאָרן בײם „ראַבונעק", קלעפּ געכאַפּט, און זײ זענען אַװעק פון דער אומרואיקער שטאָט צום נײעם לאַנד.

די ברידער אַשכנזי

צום הונדערטסטן מאָל האָבן טאַטעס געזעגנט זיך מיט די זין זײערע און אָנגעזאָגט זײ :

— קינדער, געדענקט צו בלײבן ייִדן ! היטן שבת, לײגן תּפילין און נישט גאָלן די באָרד. געדענקט !

— מירן געדענקען, — האָבן די זין געענטפערט און געצײלט די פּעקלעך.

פּױערטעס האָבן קױשן מיט הינער געװאָלט אַרײנשמוגלען אין די װאַגאָנען און געקריגט זיך מיט די קאָנדוקטאָרן. ייִדן-חסידים, מיט פּעקלעך אײנגעבונדענע אין רױטע קעשענע-פאַטשײלעס, זענען צום רבין געפאָרן, צוזאַמען מיט זײערע ייִנגלעך אין די לאַנגע קאַפּאָטעס, װאָס האָבן װי קלײנע ייִדעלעך אױסגעזען. זײ האָבן געזונגען חסידישע זמרלעך שױן בײ דער באַן. ליטװאַקעס סוחרים, באַהאַנגענע מיט טשעמאָדאַנען, טשײניקעס, רעגןשירמס, האָבן געריסן זיך צו די אױבערשטע בענק, כדי צו קאָנען איבערשלאָפן זיך ביז אַהײם. זײ האָבן זיך געקריגט מיט די פױלישע ייִדן, װאָס מאַכן ענג אין באַן, און געגװאַלדעװעט דורך די פענצטער צו די באַן-, , בע

טרעגער

— נאָסילשטשיק, קיפּיאַטאָק !

אַ װעלט מיט הײסע טײ האָבן זײ אָנגענומען, אין אַלע טשײניקעס, װאָס נאָר זײ האָבן געפירט.

אין די װאַגאָנען איז געװען אַ בהלה. מען האָט זיך געװאָרפן פּעק, געקריגט זיך, געריסן. פרומע ייִדן האָבן אָנגעטאָן טלית און תּפילין און געדאַװנט מיט אַ מנין. װײבער האָבן אָפּגעדעקט די בריסטן און געזױגן שרײענדיקע קינדער. ליטװאַקעס האָבן געשפּילט אין קאָרטן אױף די אױבערשטע בענק. חסידים האָבן געטרונקען לחײט. גױים האָבן געשניטן חזיר-קישקע מיט קניפּערלעך, געגעסן, געשפּיגן און געלאַכט פון די דאַװנענדיקע ייִדן. קינדער האָבן געװײנט, הינער האָבן געפּישטשעט, אַ חזירל אין אַ זאַק האָט געקװיטשעט, אַ הונט האָט געבילט. און צװישן אַלע האָט זיך דורכגעריסן אַ ייִד, אַ „שמײסער", מיט אַ געלער באָרד, אַ געל כאַלאַטל, אַ קאָכעדיקער, אַ שרײענדיקער, און צונױפגענומען געלט פאַר פאָרן אױף דער באַן.

— אַ סוף, ייִדן, װער האָט נאָך נישט באַצאָלט, אַ סוף ! — האָט ער גערופן. — אַרױס מיט די פּאָר גילדן !

נישט אַלע האָבן געקױפט בילעטן אין באַן. מען איז געפאָרן אױף „גאַפּע", אױסבאַהאַלטן זיך אונטער די בענק. אָבער די רוסישע קאָנדוקטאָרן האָבן געהיט. קײן בילעטן האָבן זײ נישט געפאָדערט, אָבער געלט פאַר פאָרן אױף דער באַן אָן אַ בילעט האָבן זײ גענומען. זײ צוהילף האָבן געאַרבעט ייִדן „שמײסערס", װאָס האָבן בײ די פּאַסאַזשירן צונױפגענומען דאָס געלט און דערמיט זיך געטײלט מיט די קאָנדוקטאָרן.

דער געלער „שמײסער" האָט געשטופּט, געגװאַלדעװעט, געקראָכן אונ-

328

די ברידער אַשכנזי

טער די בענק, אַרױסגעטריבן פון דאָרט די באַהאַלטענע ייִנגלעך און געמאַכט קולות

שנעלער, די פּאָר גילדן אַהער ; אַ נישט, װעל איך בײם קאָפּ אַראָפּװאַרפן...

דער רוסישער קאָנדוקטאָר איז מיטגעגאַנגען אין אַ זײט און געהאָלפן אין דער אַרבעט.

— מגפּו יבוא ? — האָט ער געפרעגט מיט אַ פּסוק פון דער תּורה, װאָס די „שמײסערס" האָבן אים אױסגעלערנט.

— בגפּו יצא ! — האָבן די פּאַסאַזשירן אָן בילעטן געענטפערט און באַצאָלט פאַר פאָרן אָן אַ בילעט.

מער נאָך װי אױף די, װאָס באַהאַלטן זיך אונטער די בענק, האָט דער ,שמײסער" געשריגן אײף די, װאָס האָבן געקױפט אַ בילעט בײ דער קאַסע

— זע נאָר די מצוה, װאָס מען האָט געטאָן אין פאַניען ! — האָט ער געגװאַלדעװעט. — נישט גלײכער געװען געבן אַ ייִד צו פאַרדינען און פאָרן פאַר ביליקער. ערגער װי גױים זענט עץ !...

— דער מלאך-המות װעט קומען ? — האָבן די חסידים געפרעגט.

דאָס האָט געמײנט דעם קאָנטראָליאָר.

— נישט קומען מאַלכעמאָװעס, — האָט דער קאָנדוקטאָר אַרואיקט, — יעי באָגו...

ייִדן און גױים האָבן געשלעפּט געלט פון בײטלען און געזיפצט בײ יעדן גילדן. װײבער און פּױערטעס האָבן געשלעפּט קניפּלעך פון די בוזעמס, פון די זאָקן און געדונגען זיך מיט דעם „שמײסער".

— ס'אַ באַן, נישט קײן פיש-מאַרק, — האָט דער „שמײסער" געשריגן, — נישט דינגען זיך...

בײ דער ערשטער און צװײטער קלאַס זענען געשטאַנען מענטשן אױסגעפּוצטע, שמײכלענדיקע און רואיקע. עטלעכע אָפיצירן זענען געפאָרן און זײערע אָרדינאַנסן האָבן זײ זײערע רײזע-טאַשן נאָכגעטראָגן. סוחרים האָבן ברײט אַרומשפּאַצירט אױפן פּעראָן, געקוקט אַלע װײלע אױף די גאָלדענע זײגערס און געלאָזט בלױע קנױלעכלעך רױך פון די דיקע ציגאַרן. אַ פּאָר פאַרבלאָנדזשעטע פּריצים, מיט יעגער-ביקסן און מיט הינט, האָבן הױך גערעדט און געלאַכט. מער פון אַלץ זענען געפאָרן דאַמען אין די בעדער. די באַן-טרעגער האָבן נאָך זײ געשלעפּט פּעק מיט װאַליזעס, שאַכטלען, טאַשן און טעשלעך, פול מיט קלײדער און שמאָכטעס, גענוג אױף עטלעכע װאָכן צײט צו פאַרברענגען אין דיאױסלענדישע אױסלענדישע װאַרעם-בעדער. אױסגעפוצטע, מיט ריזיקע היט און פלאַטערנדיקע פעדערן, מיט לאַנגע קלײדער, האָבן זײ אַרומשפּאַצירט מיט פאַרריסענע קעפּ און שױן באַצײטנס גערעדט דײטש. זײ האָבן צוגענומען בײ די באַגלײטער די גרױסע בוקעטן בלומען, די פּודלען שאָקאָלאַד, געקושט

די ברידער אַשכנזי

329

זיך, געזעגנט זיך, געפאַלן זיך אין די אָרעמס אָנגעזאָגט, אַ סך גרוסן, װידער געקושט זיך, צעגאַנגען זיך אין זיסקײטן, געװישט זיך די אױגן, געלאַכט און געשנורעװעט די פּיסקלעך.

אין ברײטע װעג-קלײדער, אין העלע, מיט ענגלישע קראַטן, אַזױ, אַז עס זאָל אים מאַכן ברײטער און אָנזעעװדיקער, מיט אַ ציגאַר אין מױל, איז אַרומגעגאַנגען אַן אומרואיקער מאַקס אַשכנזי, דער פאַרטרעטער פון הונצעס מאַנופאַקטור, און גיך גערעכנט מיטן בלישטיפט אױיף װאָס עס איז אים געקומען אונטער דער האַנט, אױף די ברעגן פון די דײטשע צײטונגען װאָס ער האָט געלײענט אױף די קלײנע נאָטיץ-ביכלעך, װאָס ער האָט געהאַט פול אין יעדער קעשענע, אַפילו אױף דער פּודלע פון ציגאַרן. ער האָט גענעצט דעם שפּיץ בלישטיפט אַלע װײלע אין מױל און גיך ציפערן אָנגעװאָרפן, אַ סך ציפערן.

— גוטען טאַג, הער אַשכנזי, — האָט מען אים געגריסט און געצױגן פאַר אים די היט און די צילינדערס, — װוּהין דען רײזן זי ?

— אױף אײן פערגעניגן-רײזע, — האָט אַשכנזי געזאָגט אַ ליגן, כדי נישט צו דערצײלן װוּהין ער פאָרט.

— פיל פערגעניגן, — האָבן אים די מענטשן געװוּנטשן, כאָטש זײ האָבן געװוּסט, אַז ער נאַרט זײ.

— דאַנקע, — האָט אַשכנזי אַרױסגעװאָרפן אַ ברום, צוזאַמען מיט אַ קנױל רױך, און נאָך אַמאָל גענומען צײלן די פיל לעדערנע רײזע-טאַשן, געפּאַקטע מיט קלײדער און מוסטערן, װאָס ער האָט געפירט.

. נײן ער איז נישט געפאָרן אױף קײן פאַרגעניגן-רײזעס מאַקס אַשכנזי, כאָטש עס איז שױן שטאַרק הײס געװען און די תּמוז-זון האָט געברענט די פאַררױכערטע ענגע שטאָט. דאָס איז ער געפאָרן איצט קײן רוסלאַנד, כדי צו פאַרקױפן סחורה און אָנקניפּן נײע פאַרבינדונגען מיט גרױסע סוחרים פאַר זײן גענעראַל-פאַרטרעטונג. עס איז איצט צוריק גוט געװאָרן אין לאָדזש נאָך דעם קריזיס, בעסער אַפילו װי פריער. די שטאָט האָט זיך אױסגערײניקט, װי אַ קראַנקער נאָך אַן אָפּפיר-מיטל. עס איז גוט פאַר אַזאַ שטאָט, אַז זי רײניקט זיך אָפּ אַביסל, — האָט אַשכנזי געטראַכט, — לאָזט אַרױס אַביסל שלעכט בלוט, װי אַ מענטש, װאָס מען לאָזט אים אַן אָדער. דאָס שלעכטע בלוט גײט אַרױס, דאָס געזונטע װערט רײנער. צופיל האָבן שױן די קלײנע פאַבריקאַנטלעך און סוחרימלעך פאַרפּאַסקודיעט די שטאָט. מען האָט קאָנקורירט, מען האָט קאַליע געמאַכט דעם מאַרק, פאַרקױפט אונטערן פּרײז, יעדן קבצן און שלעפּער געגעבן קרעדיט, אַזױ, אַז עס איז שױן אוממעגלעך געװאָרן עפּעס אױפצוטאָן אין לאָדזש. איצט האָט דער קריזיס די גאנצע חברה אָפּגעשװענקט, אַרױסגעװאָרפן זײ װי מיסט. די שװאַכע האָבן די ערשטע נישט געקאנט איבערטראָגן דעם קריזיס ; זײ זענען אַרױסגעשפּרונגען, אומגעקומען. געבליבן זענען נאָר די גרױסע פאַבריקאַנטן און סוחרים, די שטאַרקע און סאָלידע.

די ברידער אַשכנזי

אמת, אױך זײ האָבן געכאַפּט קלעפּ ; אָבער דאָס האָט זײ פון די פיס נישט אַראָפּגעװאָרפן. זײ זענען געבליבן פעסט אױפן פלאַץ. און איצט װעלן זײ זיך טאַקע אָפּנעמען פאַר די שלעכטע צײטן, כפל-כפלים װעלן זײ זיך אָפּנעמען. מען װעט קאָנען נעמען אַ פּרײז פאַר סחורה, געבן נאָר אױף גוטע װעקסלען. אױך די אַרבעטער װעלן איצט אַרבעטן פאַר װיפל נאָר מען װעט זײ געבן. די פיס װעלן זײ קושן. זײ האָבן שױן געהאַט אַ לערע, װי אַזױ צו שטרײקן. איצט טאַקע, נאָך דעם װי אַלץ האָט זיך אַזױ אױסגעלײטערט, איז מאַקס אַשכנזי אַרױסגעפאָרן קײן רוסלאַנד. מען האָט געדאַרפט אױסגלײכן זיך מיט סוחרים, אָנקניפּן נײע פאַרבינדונגען, אָנהױבן אַלץ אױפסנײ, אױסגעפינזנן נײע מערק און פּלעצער. און ער איז געװען פול מיט גלױבן און האָפענונג. אמת, אױך זײן לאַגער האָט געכאַפּט עטלעכע קלעפּ אין קריזיס : אָבער מיט חסד. ער האָט אַלע מאָל געהאַלטן דעם קאָפּ אױפן מאַרק, נישט געװאָרפן מיט קײן סחורה, װי אַנדערע. ער האָט געװוּסט, אַז דער קריזיס װעט מוזן קומען. אױך בײם „ראַבונעק" האָט מען אין זײן לאַגער נישט גערירט. זײ זענען געלאָפן די גױים, צו די קלײנע קרעמערלעך. די גרױסע האָבן זײ נישט געטשעפּעט, דאַנקען גאָט. ער אַלײן, אַשכנזי, האָט אַפילו יאָ געכאַפּט מיט אַ שטעקן ; אָבער קײן גרױסע זאַכן זענען עס נישט געװען. עס האָט זיך באַלד אױסגעהײלט. איצט איז אין לאָדזש געװען רואיק און שטיל. דער גובערנאַטאָר האָט איבערגעלאָזט קאָזאַקן און צוגעזאָגט, אַז פון איצט אָן װעט ער שױן זאָרגן פאַר רו און אָרדענונג. מאַקס אַשכנזי האָט געזען, אַז מען װעט קאָנען איצט אַרבעטן און מאַכן געלט. אין ער איז געװען צופרידן פון דער רײזע, װאָס ער מאַכט. בײ אים אין פּאָרטפעל איז געװען אײנגעפּאַקט אַ סך געלט אױף הוצאות, פיל װעקסלען פון רוסישע סוחרים, אַדרעסן פון סוחרים און קאָמיסיאָנערן, פון האָטעלן און כשרע רעסטאָראַנען, און אױך אַ פּאַפּיר, װאָס װײזט אױף דעם, אַן שמחה מאיר אַשכנזי איז אַ סוחר פון דער ערשטער גילדע און דעריבער האָט ער רעכט צו פאָרן איבער גאַנץ רוסלאַנד, כאָטש ער איז פון יודעאישן גלױבן. דאָס, װאָס אין פּאַס האָט ער נאָך אַלץ געהאַט פאַרשריבן דעם אַלטן קאָמישן נאָמען, האָט אים אַביסל געקװעלט, אָבער קײן גרױסע זאָרגן האָט ער זיך דערפון נישט געמאַכט. אױף די װיזיט-קאַרטן איז געװען אָפּגעדרוקט זײן נײער נאָמען — מאַקס.

ער האָט אַ קוק געטאָן אױפן גאָלדענעם חתן-זײגער זײנעם און צוגעלײגט אים צום אױער, צו הערן, צי ער גײט. לײט דעם זײגער האָט שױן די באַן געדאַרפט גײן און מען האָט נאָך דעם דריטן קלונג נישט געהערט.— — קאָנדוקטאָר, פאַרװאָס פאָרט מען נישט ? — האָט ער געפרעגט דורכן אָפענעם פענצטער פון װאַגאָן.

— אַרעסטאַנטן פירט מען מיטן צוג, — האָט דער קאָנדוקטאָר געענטפערט, — און עס דױערט אַזױ לאַנג ביז מען זעצט זײ אין די װאַגאָען אַרײן. מיר װעלן היפּש פאַרשפּעטיקן...

די ברידער אַשכנזי

אָ, — האָט מאַקס אַשכנזי געזאָגט אַ גלײכגילטיקער און אַרױסגעשטעקט דעם קאָפּ דורכן פענצטער.

אױף דעם פּעראָן זענען קאָנװאָי-זעלנער מיט שװאַרצע אוניפאָרמען אין מיט הױלע שװערדן אין די הענט געשטאַנען אױסגעשטעלט און דורכגעלאָזט אַרעסטאַנטן אײנעם נאָכן אַנדערן.

— נישט קוקן, אָפּרוקן זיך אין אַ זײט ! — האָבן זײ גערופן צו די מענטשן, װאָס זענען געקומען באַגלײטן די אַרעסטירטע.

דאָס האָבן זיך אין לאָדזש אַ סך אַרעסטאַנטן אָנגעזאַמלט פאַר דער צײט, איבערהױפט נאָך דעם שטרײק און „ראַבונעק". איצט האָט מען זײ אַרױסגעפירט פון דער שטאָט, כדי צו מאַכן פּלאַץ פאַר אַנדערע. אין די הונדערטער זענען זײ געפירט געװאָרן צו דער באַן, כדי אָפּגעשיקט צו װערן מיטן עטאַפּ יעדער צו זײן טורמע אָדער געבורטסשטאָט. עס זענען געגאַנגען קרימינעלע אין גרױע אַרעסטאַנטן-קלײדער, מענער אין קײלעכדיקע היטעלעך און װײבער אין טיכלעך אױף די קעפּ, און עס זענען געגאַנגען באַװאקסענע פּױערים, װאָס מען האָט געכאַפּט אָן אַ פּאַס. עס זענען געגאַנגען געשמידטע קאַטאָרזשניקעס, קלינגענדיק מיט די קײטן אױף הענט און פיס, און עס זענען געגאַנגען פּאָליטישע, אין ציװילע קלײדער און מיט רײזע-טעשלעך אין די הענט. עס זענען געגאַנגען אָפּגעריסענע בעטלער, װײבער מיט קינדער אױף די הענט, אַלטע לײט. ייִד און גױ. אַ חברה ציגײנער, מענער מיט שװאַרצע בערד און װײבער מיט פאַרביקע שמאַטעס און מיט קינדער אױף די הענט, האָבן געשריגן אין זײער ציגײנעריש לשון, געפאָדערט עפּעס. די זעלנער האָבן זײ נישט פאַרשטאַנען און אײנגעשטילט מיט קלעפּ.

— בײ די הענט זיך האַלטן, הינטישע זין, — האָבן זײ גערופן, — און נישט אַרױס פון דער רײ !

מחנות-װײז רײ נאָך רײ, זענען זײ געגאַנגען אױף דעם פּעראָן צו די פאַרקראַטעטע װאַגאָנען, אונטער דער װאַך פון שװאַרץ-מונדירטע קאָנװאָי-זעלנער מיט די הױלע שװערדן אין די הענט.

פון דערװײטנס זענען געשטאַנען די אײגענע זײערע, טאַטעס, מאַמעס, קרובים, פרײנט, און גערופן, געשריגן און געפאָכעט מיט די הענט.

אין פאַרשידענע װעגן זענען די אַרעסטאַנטן צעשיקט געװאָרן, װער עס איז געפאָרן קײן װאַרשע אין צענטן פּאַװיליאָן און װער עס איז געפאָרן אין װײטן סיביר, װער עס איז געפאָרן אױף אַ פּראָצעס, װער אױף קאַטאָרגע, װער בלױז צו זײן שטאָט, װוּ ער איז געבױרן, און װער אין װײטע רוסישע שטעט אױף לאַנגע יאָרן פאַרשיקונג. צװישן די אין די ציװילע קלײדער זענען געװען הונדערטער אַרבעטער, װאָס זענען אַרעסטירט געװאָרן בײם שטרײק און „ראַבונעק", אױך סטודענטן און אינטעליגענטן פאַר פירן רעװאָלוציאָנערע אַגיטאַציע. צװישן זײ איז אױך געװען

די ברידער אַשכנזי

ניסן אײבעשיץ, דער זון פון ר' נאָסקע, דער באַלוטער מורה-הוראה, װאָסאיז איז נישט לאַנג געהאַט צוריקגעקומען קײן לאָדזש פון פאַרשיקונג.

אױך ער איז, װי מאַקס אַשכנזי, געפאָרן פון לאָדזש קײן רוסלאַנד. נאָר זײן רײזע איז געװען נישט קײן דירעקטע. ער איז געגאַנגען מיטן עטאַפּנעם װעג. בלױז פון לאָדזש זענען זײ אַרױסגעפאָרן צוזאַמען מיט דעם זעלבן צוג.

אַ װײלע האָבן זיך די צװײ רײזנדע באַטראַכט, דער פּאַסאַזשיר פון צװײטן קלאַס מיט דעם באַװאקסענעם אַרעסטאַנט געפירט אונטער אַ קאָנװאָי. באַלד האָבן זײ זיך פאַרלױרן. מאַקס אַשכנזי האָט זיך אַרײנגעזעצט אין װײכן סאַמעט אַרײן און פאַררױכערט אַ ציגאַר ; דער אַרעסטאַנט ניסן אײבעשיץ איז אַרײנגעשטופּט געװאָרן אין פאַרקראַטעטן אַרעסטאַנטן-װאַגאָן װאָס איז געװען פול מיט מענטשן, פּעק, קולות, קללות און עיפּוש.

די באַן האָט גענומען זיך רירן.

פון דערװײטנס איז געשטאַנען די קלײנע באַשקע די שפּולערקע, טוביהס טאָכטער, און געפאָכעט מיט די הענט צום אַװעקגײענדיקן צוג געהילט אין רײד.

קאַפּיטל צען

טעג העלע, באַגאָסענע מיט זון, האָבן געצױגן זיך אױף דער װעלט. אױף די פעלדער, פולע מיט קאָרן און װײץ, זענען פּױערים געשטאַנען און געשניטן תּבואה. יונגע פּױערטעס אין רױטע טיכלעך אױף די קעפּ, שפּילנדיקע מיט זון און ליכט, האָבן גאַרבן געבונדן, לידער געזונגען.

אין אַרעסטאַנטסקן װאַגאָן איז געװען שטיקנדיק הײס און עיפּושדיק. דאָס גאַנצע אומגליק און נישטיקײט פון מענטש איז געװען צוזאַמענגעקװעטשט אין די אײזערנע װענט.

אײף דער ערד איז געזעסן אַ יונגע שיקסע מיט אַ געשװאָלן פּנים, צעריסענע קלײדער, צעשױבערטע האָר און געװײנט מיט אַ ביטער געװײן זי איז פון אַ װײטן דאָרף קײן לאָדזש געפאָרן נאָך אַרבעט. אָבער אױפן װעג האָט מען איר דאָס קניפּל מיט די עטלעכע גילדן און באַן-בילעט, װאָס זי האָט געהאַט באַהאַלטן אין בוזעם, אַרױסגעגנבעט, און זי איז געפאָרן אָן אַ בילעט. דער קאָנדוקטאָר האָט זי געכאַפּט און איבערגעגעבן דעם באַןזשאַנדאַרם אין לאָדזש. צוזאַמען מיטן געלט האָט מען איר אױך דעם פּאַס צוגענומען, עפּעס אַ שטיקל פּאַפּיר מיט אַ שטעמפּל, װאָס דער דאָרפישער שרײבער האָט איר אַרױסגעגעבן. מער װי אַ צינערן צלמל אױפן האַלדז און דער אַדרעס פון איר דאָרף, װאָס איז װײט פון לאָדזש, איז איר נישט געבליבן. מען האָט זי צוריקגעשיקט מיטן עטאַפּ ביז איר דאָרף, אָבער אַ װעג, װאָס דאַרף דױערן בלױז אַ קנאַפּן מעת-לעת, האָט זי מיטן עטאַפּ,

די ברידער אַשכנזי

געמאַכט װאָכן-לאַנג. אַ דאָרפישע, אַ פאַרשעמטע, אַ דערשראָקענע, זענען איר די גאַסן-מײדלעך און די גנבטעס אין די עטאַפּ-טורמעס דערגאַנגען די יאָרן, די קאָנװאָי-סאָלדאַטן האָבן זיך צו איר געטשעפּעט. אָט טאַקע פאַרן אַרױסשיקן פון לאָדזש האָבן זי די קאָנװאָי-סאָלדאַטן גערופן צו זיך אין װאַך-שטוב, זי זאָל אױסװאַשן די פּאָדלאָגע. זי האָט אונטערטעניק גענומען זיך צו איר אַרבעט, אָבער די סאָלדאַטן האָבן פאַרלאָשן די לאָמפּ, אַװעקגעװאָרפן זי אױף דער ערד און זי געפּײניקט. אינדערפרי האָט מען זי צוריקגעשיקט אין קאַמער אַן אומגליקלעכע און דערשלאָגענע. איצט זי זי געזעסן אין װאַגאָן, אױף דער נאַסער פאַרשפּיגענער פּאָדלאָגע, איר פּנים איז געװען געשװאָלן, די אױגן רױט.

— יעזו, — האָט זי גערופן, — מאַריאַ הײליקע.

עטלעכע פּראָסטיטוטקעס אָן ביכלעך האָבן פון איר געלאַכט.

— נו, נו, װעסט נישט שטאַרבן דערפון, — האָבן זײ איר געזאָגט, — גענוג געװאָיעט. װעסט װערן איצט אַן אונדזעריקע, מיט פּראַקטיק...

— פּראַװילנאָ... — האָבן די קאָנװאָי-סאָלדאַטן צוגעשאָקלט און הױך געלאַכט.

אױף אַ קײשל איז אַ ייִדיש װײבל געזעסן און געבראָכן די הענט, דער טאַטע אירער האָט איר חתונה געמאַכט מיט אַן עלטערן מאַן, װאָס זי האָט אים נישט געװאָלט, און זי איז פון אים אַנטלאָפן קײן לאָדזש און געשטעלט זיך דינען אין אַ באַלעבאַטיש הױז. אָבער דער מאַן האָט זיך דערװוּסט, װוּ זי איז, און אָנגעגעבן אין דער פּאָליצײ, מען זאָל זי אים צוריקברענגען, װי דאָס געזעץ איז. די פּאָליצײ האָט זי אַרעסטירט און צוריקגעשיקט מיטן עטאַפּ צו איר געזעצלעכן מאַן. זי האָט נישט אױפגעהערט ברעכן די הענט.

— ייִדן, װאָס טוט מען ? גיט אַן עצה ! — האָט זי געכעטן בײ די ייִדישע גנבים, װאָס זענען געזעסן צוזאַמענגעקװעטשט אין אַ קופּע און געשפּילט אין פאַרשמאלצעװעטע קאָרטן.

— סם אים אָפּ, — האָט אַ גױע אין אַרעסטאַנטן-קלײדער איר געגעבן אַן עצה, — איך האָב מיט מײנעם אױך אַזױ געטאָן. איצט גײ איך אױף קאַטאָרגע.

אין אַ פּאַק שמאַטעס איז אַן אַלטע בעטלערין געלעגן און געקרעכצט. אין דער שטאָט פון טױזנטער בעטלער האָט מען גראָד זי געכאַפּט פאַר בעטלען און צוריקגעשיקט פון װאַנען זי איז געבױרן. אָבער זי איז געװען אַלט און אָן זינען און זי האָט איר געבורטס-דאָרף נישט געדענקט.

— פון גאָטס ערד קום איך, — האָט זי געזאָגט, — אַ קירכע אַ שײנע מיט הײליקע בילדער איז דאָרט דאָ...

יאָרן איז זי שױן געגאַנגען מיטן עטאַפּ, פון שטאָט צו שטאָט, פון טורמע צו טורמע. קײנער האָט זי נישט געװאָלט צונעמען, קײנער האָט נישט געקאָנט איר קײן פּאַס אַרױסגעבן. זי איז געװען פאַרפױלט, קראַנק, אַ בינטל

די ברידער אַשכגזי

שמאַטעס. זי האָט אַפילו מענטשלעכע געברױכן געטאָן אונטער זיך. איצט איז זי דאָ געלעגן אין אַרעסטאַנטן-װאַגאָן און געזיפצט פון אירע שמאַטעס אַרױס. אױף דער ערד האָבן זיך געװאַלגערט די שטיקלעך ברױט, װאָס זי האָט נישט געקאָנט פאַרצערן.

— נעמט זי אַרױס, — האָבן די אַרעסטאַנטן געשריגן צו די סאָלדאַטן, — זי איז קראַנק, מען װעט דערשטיקט װערן פון איר.

— און דאָס פּגרט גאָרנישט, דאָס מיסט, — האָבן די סאָלדאַטן געשאָלטן און געשפּיגן אױף דער קנױל שמאַטעס, — מכשפה פאַרשאָלטענע... איבער גאַנץ רוסלאַנד װעט מען דאָס מוזן אַרומשלעפּן אומזיסט...

עס זענען געפאָרן קאַטאָרזשניקעס אין קײטן, מערדער, װאָס האָבן זיך באַרימט מיט זײערע רציחות ; פערד-גנבים ; אַ בלױ-אױגיקער פּױער מיט אַ פּנים פון די הײליקע, װאָס האָט אין אַ קריג איבער דער ערד-גרענעץ זײן שכן דערלאַנגט מיט אַ האַק איבערן קאָפּ און אים אַװעקגעלײגט טױט עס איז געפאָרן אַ פּױער מיט גרױסע װאָנצעס, װאָס האָט אין אַ פּריצישן װאַלד אַ דרענגל אױפגעהױבן, כדי צו מאַכן זיך דערפון אַ נײעם דישעל צום װאָגן, און איצט האָט ער געהאַט נײן חדשים אָפּצוזיצן ; עס איז געפאָרן אַ ברײט-פּנימדיקער טאָטער, װאָס האָט געאַרבעט אין לאָדזש בײ טראָגן סחורות צו דער באַן און עס איז אים פאַרפאַלן געװאָרן אַ פּעקל בײנװל ; עס זענען געפאָרן יונגע שקצים, װאָס האָבן זיך אױף אַ חתונה צעשלאָגן, די קעפּ זיך געעפנט, און מען האָט זײ דערפאַר פון דער חתונה צוגענומען און אין טורמע אַרײנגעפּאַקט ; עס זענען געפאָרן גנבים און פּראָסטיטוטקעס אָן ביכלעך, אונטערצינדער און גרענעץ-שמוגלער, רוצחים און הפקרדיקע משוגעים, פאַרבלאָנדזשעטע ציגײנער און רעװאָלוציאָנערן, — דאָס גאַנצע גרױסע רוסלאַנד, צוזאַמענגעקװעטשט אין פאַרקראַטעװעטן װאַגאָן, באָדנדיק זיך אין שװײס, עיפּוש, קללות, געװײנען און אומרעכט.

אין גאַנצן געדיכטעניש איז געזעסן ניסן אױף זײן מאָגער פּעקעלע און שװער געאָטעמט אינעם שװײסיקן שטיקענדיקן װאַגאָן. זײ זענען געװען גערעכט, ניסנס שכנים אין טורמע, װאָס האָבן אים אױסגעקלאַפּט אין װאַנט װעגן די שנעלע געריכטן אין גרױסע שטראָפן, װאָס מען װעט געבן. צופיל אַרעסטאַנטן האָבן זיך אָנגעזאַמלט און מען האָט געדאַרפט פון זײ װאָס גיכער פּטור װערן. די אױספאָרשער האָבן גיך באַשולדיקונגס-אַקטן צוזאַמענגעשטעלט, לױט די עדות פון פּאָליציאַנטן און אַגענטן. די קרױןריכטער מיט די גראָבע קײטן אױף די העלדזער האָבן זײער רואיק אױסגעהערט די רעװאָלוציאָנערע רעדעס פון די באַשולדיקטע רעװאָלוציאָנערן, פּונקט װי די תּחנונים און געװײנען פון די בעלי-חרטהדיקע אַרבעטער.

צו זעקס חדשים האָבן זײ געגעבן פאַר רױבן און שלאָגן ייִדן ; צו דרײ יאָר — פאַר רופן צו שטרײקן. די רעװאָלוציאָנערן האָבן אַלע געקריגן פון פינף ביז אַכט יאָר טורמע און שפּעטער, נאָכן טערמין, צו פינף און צען יאָר פאַרשיקונג אין סיביר אונטער פּאָליצײאישער אױפזיכט.

די ברידער אַשכנזי

ניסן האָט, װי אַלע אַנדערע רעװאָלוציאָנערן, אין לעצטן װאָרט געהאַלטן אַ לאַנגע רעדע, פול מיט רעװאָלוציאָנערע רײד קעגן די אונטערדריקער פון אַרבעטערפאָלק.- מיט גרױס ערנסט האָט ער נביאות געזאָגט װעגן טאָג פון פרײהײט, װאָס װעט קומען. די ריכטער האָבן אים נישט איבערגעריסן, אָבער אױך נישט אױסגעהערט. זײ האָבן געגענעצט און געדרימלט. פּונקט אַזױ האָבן זײ געדרימלט בײ די רעדעס פון די פאַרטײדיקער, װאָס האָבן געװאָרפן מיט פּאַראַגראַפן און געזעצן. זײ האָבן שױן די אַלע זאַכן געקענט. זײ האָבן שױן געהאַט באַצײטנס דעם אורטײל אין קעשענע, װי דער גענעראַל-גובערנאַטאָר האָט עס פאַרלאַנגט אין געלאָזט װיסן װעגן דעם דורך זײנע מענטשן. ניסן האָט געזוכט מיט די אױגן די באַלוטער מענטשן װאָס זאָלן בעסער פון די ריכטער הערן זײנע רײד, אָבער קײנער איז נישט געװען. בלױז פּאָליציאַנטן, אַגענטן אין עטלעכע אױסגעפּוצטע דאַמען זענען געזעסן. מען האָט דאָס פובליקום נישט אַרײנגלאָזט.

איצט איז ער געפאָרן מיטן עטאַפּ צו דער טורמע זײנער אַזש ביז מאָסקװע. מען האָט זײ נישט געװאָלט האַלטן אין לאַנד, די רעואָלוציאָנערן, מען האָט זײ געװאָלט האָבן װאָס װײטער כאָטש הינטער פיר װענט און מען האָט זײ געשיקט פון פּױלן קײן מאָסקװע אין דער „בוטירקע".

דער טערמין איז געװען אַ שװערער. אױך האָט דער גענעראַל-גובערנאַטאָר אָפּגעזאָגט צו שיקן די רעװאָלוציאָנערן ביז מאָסקװע מיט דעם גלײכן װעג, נאָר געהײסן זײ גײן מיטן עטאַפּ צוזאַמען מיט די קרימינעלע און אַרױסגעשיקטע. דער װעג האָט זיך געדאַרפט שלעפּן חדשים-לאַנג, דורך טורמעס, אַרעסט-הײזער און עטאַפּ-פּונקטן, װאָס זענען פול מיט אומרײנקײט און שמוץ, פאַרברעכער און חולאים. ניסן האָט געװוּסט, אַז עטלעכע חדשים עטאַפּ זענען ערגער פון עטלעכע יאָר טורמע. אױך איז ער געװען אָן געלט. אַפילו די עטלעכע רובל, װאָס מען האָט בײ אים צוגענומען אין דער לאָדזשער טורמע-קאַנצעלאַריע, האָט מען אים נישט אַרױסגעגעבן בײם אָפּפאָרן. דער טורמע-נאַטשאַלניק האָט צוגעזאָגט, אַז ער װעט זײ נאָכשיקן קײן מאָסקװע. אָבער ניסן האָט שױן געואוסט, אַז ער װעט דאָס געלט שױן מער אין די אױגן נישט זען. דער נאַטשאַלניק האָט זיך קײנמאָל נישט געאײלט מיט אַזעלכע זאַכן. ניסנען איז איצט פאָרגעשטאַנען אַ װעג אַ שװערער, אַ לאנגער. אָבער נישט דאָס איז אים געלעגן אַזױ שװער אױפן האַרצן.

פּונקט װי דער פאָטער זײנער, איז ער געװען אַ מסתפּק-במועט, געקאָנט לעבן מיט ברױט און װאַסער פאַר זײן גלױבן ; װי דער פאָטער זײנער אין דער תּורה און אירע חכמים, אַזױ האָט ניסן געגלױבט אין מאַרקסיזם און אין אַלעם, װאָס די טעאָרעטיקער פון דער נײער תּורה זאָגן ; און פּונקט װי זײן פאָטער איז זיך באַגאַנגען מיט ברױט און װאַסער און געפּײניקט זײן גוף, װײל נאָר אין אָרעמקײט און אין צער, האָט ער געװוּסט, קאָן מען

די ברידער אַשכנזי

עוסק זײן אין דער תּורה, אַזױ האָט אױך ניסן געװוּסט, אַז דער װעג זײנער אין אַ האַרבער, אַ שװערער, װאָס פאַרלאַנגט פּײניקן דעם גוף. איבעריקנס איז ער געװען געװױנט שױן דערצו. די ערשטע פאַרשיקונג זײנע האָט אים אַ גוטע לערע געגעבן. איצט איז ער שױן געװן אַ געניטער, געקענט זיך אױף אַלע פאָליצײאישע קונצן, אַן אײגענער אין טורמעס געװען, און נישט געװען אַזײ אומגליקלעך און פאַרצװײפלט, װי דעמאָלט, װען מען האָט אים, דאָס ערשטע מאָל אַרײנגעפּאַקט אין תּפיסה און די גנבים האָבן אים געגעבן אַרױסצוטראָגן דעם שאַף.

איצט האָט מען אים מער אין טורמע אַזױ נישט באַהאַנדלט. ער האָט געקענט אַלע מנהגים, רעכט, געװוּסט, װי אַזױ זיך אַװעקצושטעלן, און די קרימינעלע האָבן פאַר אים דרך-ארץ געהאַט.

— אָ, ער האָט שױן אומעטום זײן שטרױ-זאַק, — האָט מען װעגן אים געזאָגט מיט אָפּשײ.

אױך האָט ער שױן געװוּסט, װאָסערע רעכט אין די טורמעס עס האָבן די פּאָליטישע. און װען מען האָט אים די רעכט נישט נאָכגעגעבן, האָט ער געפאָדערט, געמאַכט סקאַנדאַלן, באַשטאַנען אױף זײנס, ביז ער פלעגט אױספירן, אָדער גײן אין קאַרצער.

ער האָט געװוּסט, אַז כמעט אומעטום, װוּ מען קומט, געפינען זיך פּאָליטישע, װאָס נעמען אַרײן צו זיך אין די קאַמערן, העלפן אַרױס. אױך זענען נישט די טורמע-שעפן און די קאָנװאָיען אומעטום גלײך. עס זענ ן פאַראַן אױך אָפטמאָל ערלעכע מענטשן צװישן זײ, װאָס באַהאַנדלען אַרעסטאַנטן, איבערהױפּט פּאָליטישע, לױט די געזעצן. אױך איז ער נישט געװען קײן שטומע צונג, װי דאָס ערשטע מאָל. ער האָט זײער גוט גערעדט רוסיש, געקענט אַ סך. ער האָט געװאָלט לערנען. דער דורשט נאָך װיסן, ספּעציעל נאָך מאַרקסיסטיש װיסן, איז בײ אים געװען אַזױ גרױס און שטאַרק, װי דעמאָלט בײ פײװעלע דעם שמאַטע-הענדלער אין שטוב, װען ער פלעגט שלינגען די השכלה-ביכער און די פילאָזאָפן. און אין ערגעץ האָט מען אין רוסלאַנד נישט געקאנט אַזױ פרײ לערנען די מאַרקסיסטישע לערע, װי אין די טורמעס. װי פאַר מערסטע רעװאָלוציאָנערן, איז אױך פאַר ניסנען די טורמע געװען אַ שולע. װען ער איז אַװעק פון לאָדזש, איז ער געװען אַ רױער בחור, מיט השכלהשער לומדות, און צוריקגעקומען פין פאַרשיקונג איז ער אַ מענטש מיט בילדונג. איצט האָט ער געװאָלט װײטער לערנען. שטילערהײט האָט ער שױן אַפילו אױף די מאַרקסיסטישע װערק זײנע, װאָס ער האָט אַזױפיל געלערנט, אײגענע באַמערקונגען צוגעשריבן אױף די מאַרגינעסן, פּונקט װי דער טאַטע זײנער פלעגט פאַרשרײבן די גליונות פון די ספרים.

ער האָט פאַר דער טורמע נישט מורא געהאַט. געפּײניקט האָבן אים אַנדערע זאַכן.

צוזאַמען מיט אים אין װאַגאָן זענען געפאָרן לאָדזשער אַרבעטער, פאַב-

די ברידער אַשכנזי

ריק-אַרבעטער. אמתע פּראָלעטאַריער. אָבער אַרעסטירט זענען זײ געװען נישט נאָר פאַר שטרײקן, נאָר אױך פאַר ראַבירן ייִדישע קרעמלעך און פאָגראָמירן באַלוטער װעבער. זײ האָבן געשאָלטן איצט פאַר דעם, װאָס מען האָט זײ אַרײנגעשלעפּט אין די שטרײקן, חרטה געהאַט און געדראָט מיט נקמה, װען זײ װעלן צוריקקומען. איבערהױפּט האָבן זײ זיך נישט געקאָנט מוחל זײן, װאָס צוליב די ייִדן, װאָס זײ האָבן דורכגעלופטערט, שיקט מען זײ אין טורמע.

— מיר װעלן זײ נאָך אָנלערנעה—האָבן זײ געדראָט מיט די פױסטן,— װאַרט !

זײער מיאוס האָט זיך אַלץ געענדיקט. מער האָט מען אין דער פאַבריק-שטאָט איצט פון קײן סאָציאַליזם נישט געטאָרט רעדן, פאַרן מױל נישט ברענגען. די אַרבעטער זענען אונטערטעניקע אין די פאַבריקן צוריקגעגאַנגען, מיט די היטלען אין די הענט, געבױגענע פאַר די זיגנדיקע דירעקטאָרן אין פאַבריקאַנטן געשטאַנען. אין באַלוט האָט מען געציטערט פאַרן פרילינגס-יום-טוב מאַי. דער חודש, װאָס דאַרף זײן דער סימבאָל פון פרײהײט און ברידערלעכקײט, איז געװאָרן דער סימבאָל פון רציחה און רױב. נישט נאָר אין לאָדזש אַלײן, נאָר אומעטום האָט זיך די מורא צעטראָגן, אומעטום האָט מען געזונגען דאָס ליד פון „ראַבונעק", אַפילו דאָ אין װאַגאָן, צװישן די ייִדישע גנבים.

ער איז נישט געװען פאַרצװײפלט, ניסן. ער האָט געװוּסט, אַז אין יעדער זיגרײכער מלחמה זענען אױך דאָ צײטװײליקע מפּלות און פאַרלוסטן. נישט אַזױ לײכט גײט דער װעג צום אמת. פול מיט זיגזאַגן איז ער. אַמאָל גײט מען באַרג-אַרױף, אַמאָל באַרג-אַראָפּ, ביז מען קומט ענדלעך צום שפּיץ. דער אמת װעט מוזן זיגן, װעט אַרױסשפּראָצן פון דעם מיסט און בלאָטע, װי אַ קערנדל, װאָס מוז אַרױסשפּראָצן פון דער ערד, װען דער װינט האָט עס פאַרװאָרפן ; װי אַ באַשעפעניש, װאָס מוז געבױרן װערן פון די זױמען אין דער מוטערס בױך. ער האָט נישט נאָר געגלױבט אין דער גיכער אױסילײזונג, נאָר געזען זי. זאָל זיך דער קאַפּיטאַל קאָנצענטרירן, װי ער מו", װי די געשיכטע פירט אים דערצו מיט אירע אײזערנע געזעצן, און דאַן װעלן אַלע פאַרמעגנס צעטײלט װערן. עס װעלן נישט זײן מער קײן באַדריקער און אונטערדריקטע, קײן קלאַסן און נאַציעס, קײן האַס און קנאה. אַלע װעלן זײן פרײ און גליקלעך. עס װעט נישט זײן קײן אָרט מער פאַר האַס, גזילה, קריגערײ. װאָרעם אַלדאָס שלעכטס פון דער װעלט, אַלע מיאוס מידות, געמײנהײטן נעמען זיך נאָר פון די עקאָנאָמישע באַדינגונגען. עס איז אַלע געװען פאַר אים אַזױ קלאָר, װי קלאָר עס איז געװען דער הימל, װאָס האָט אַרײנגעקוקט דורך די פאַרקראַטעטע פענצטערלעך פון אַרעסטאַנטן-װאַגאָן. ער האָט עס געזען אַזױ העל, װי דער פאָטער זײנער האָט געזען דאָס פאַרשפּראָכענע לאַנד, נאָך דעם װי משיח װעט קומען.

אָבער דערװײל האָבן די מענטשן אין װאַגאָן געפרעסן זיך אײנער דעם

די ברידער אַשכנזי

אַנדערן, װי די טורמע-לײז האָבן געפרעסן זײערע קערפּערס. מען האָט זיך שטיקלעך אָפּגעטאָן, די יאָרן זיך דערגאַנגען. מער װי אומעטום האָט מען דאָ כסדר געהערט אַלע װײלע „זשיד". מען האָט עס געהערט פון די סאָלדאַטן, פון די אַרעסטאַנטן, פון די אַרבעטער.

אין ענגן אַרעסטאַנטן-װאַגאָן האָבן די אַלטע אַרעסטאַנטן אַ געמײן שטיקל אַרבעט אָפּגעטאָן. עפּעס אַ יונגער שײגעץ, מיט אַ פלאַקסענער טשופּרינע איבער די בלױע אױגן, איז דאָס ערשטע מאָל מיטן עטאַפּ געגאַנגען. די אַלטע אַרעסטאַנטן האָבן אים „באַשװױרן".

— װי רופט מען דיך ? — האָבן זײ אים געפרעגט.

— אַנטעק, — האָט דער בחור געענטפערט.

— פאַרװאָס זיצסטו, אַנטעק ?

— פאַר קױפן אַ געגנבעט פערד.

— אױב אַזױ, דאַרפסטו שװערן, — האָבן זײ אים ערנסט געזאָגט, — װי מיר אַלע האָבן געשװױרן.

— שװערן ? — האָט דער בחור געפרעגט אַ צעחידושטער. — אױף װאָס ?

— אַז דו װעסט זײן אַ גוטער קאָלעגע, נישט מסרן, — האָבן די אַרעסטאַנטן געזאָגט פרום. — אין גאָט גלױבסטו ?

— געװיס, — האָט דער שײגעץ געענטפערט.

— טאָ װעסטו שװערן בײ דער הײליקער עװאַנגעליע, אַז דו װעסט זײן אַ גוטער חבר. דערצו דאַרף מען דיר פאַרבינדן די אױגן.

מען האָט דעם בחור פעסט פאַרבונדן מיט אַ ברודיקער שמאַטע די אױגן. דערנאָך האָט דער עלטסטער אַרעסטאַנט שטילערהײט אַראָפּגעלאָזט די הױזן און מיט הױלן שמוציקן לײב זיך אַװעקגעשטעלט לעבן דעם פאַרבונדענעם בחור. אײנער אַן אַרעסטאַנט אין קײטן האָט מיט אַ גלחישפײערלעכן טאָן געלײענט אַ הײליקע שבועה, דער פאַרבונדענער האָט נאָכגעזאָגט יעדעס װאָרט.

— איצט, מײן זון, גיב אַ קוש די הײליקע עװאַנגעליע, — האָט דער געיטמידטער געזאָגט, — אָט דאָ.

אַנשטאָט אין אַן עװאַנגעליע, האָט דער פאַרבונדענער אַ קוש געטאָן דעם האַלב-נאַקעטן אַרעסטאַנט אין שמוציקן הינטערטײל, װאָס ער האָט אים אונטערגעשטעלט.

די געלעכטערן פון עולם האָבן גאָר קײן סוף נישט גענומען.

— געשװױרענער, — האָט אים יעדער געשטעקט אַ האַנט און געלאכט, — װי האָט עס געשמעקט ?...

דער דאָרפישער בחור איז געלעגן אין אַ װינקל אַ צעשמעטערטער. די געלעכטערן האָבן שיר נישט די אײזערנע װענט צעטראָגן.

אַ װעלט מיט מיאוסקײטן האָבן זיך אָפּגעטאָן אין דעם צונױפגעקװעטשטן

די ברידער אַשכגזי

װאַגאָן. מען האָט זיך באַגנבעט, שמוציקע ליבעס געפירט, אַלטע אַרעסטאַנטן האָבן זיך צו קלײנע גנבימלעך געטשעפּעט.

די אַלטע ספיקות װעגן נישטיקײט פון מענטש און זײן װעזן האָבן ניסנען גענומען טרײבן פון קאָפּ אַרױס די ליכטיקע זעאונגען פון אױסגזו'לײזטן מענטש. און ער האָט פאַרשלאָסן די אױגן, װי ייִנגלװײז, װען ער האָט זיך געװאָלט אױסטאָן פון דער װעלט און פאַרטאָן זיך אין אַנדערע װעלטן, כדי נישט אָנצוקוקן די מענטשן אַרום זיך. פּונקט װי זײן פאָטער, װען ספיקות פלעגן אים קומען אין קאָפּ אַרײן, האָט ער גענומען זאָגן די אני - מאמינס, אַזױ האָט אױך ניסן גענומען זאָגן פון אױסװײניק שטיקער פון זײנע ביכער, װאָס ער האָט געדענקט. דאָס האָט אים צוריקגעבראַכט צום גלױבן, צו פאַרגעסן אין אַלעס, װאָס אים רינגלט אַרום. אין די װערטער האָט ער די מענטשן אַרום זיך נישט געזען.

װאָס האָבן אים אינטערעסירט די מענטשן איצט מיט זײערע קלײנלעכ קײטן, מיאוסקײטן, אײגנליבע, אָט די אַלע װערעם, װאָס האָבן זיך דאָ קעגנזײטיק געפרעסן, פּונקט װי די אומפלײט האָבן זײ געפרעסן ? ער האָט נישט געװאָלט קוקן אױף זײ. ער האָט געהאַט פאַר זיך אַן אידעאַל, אַ װײטן, אַ שײנעם, פאַר װאָס עס איז כדאי צו אַרבעטן, לײדן און זיך מוסר-נפש זײן. ער האָט נישט געזען די מענטשן, נאָר די אידעע.

אין הײסן עיפּושדיקן װאַגאָן האָבן די מענטשן געשפּילט אין דער „בלינדער קו". אַלע מאָל האָט מען אַן אַנדערן אַװעקגעלײגט מיטן קאָפּ צװישן די קני, און אַלע האָבן אַזױ לאַנג געפּאַטשט אין הינטן, ביז ער האָט אָנגעװיזן דעם אמתן פּאַטשער.

— לײג זיך ! — האָבן קולות מיט געלעכטער געדונערט. — גיכער !...

קאַפּיטל עלף

אין עסטרײכישן װאַרעמבאָד קאַרלסבאַד, בײם קװאַל, האָט זיך פאַרזאַמלט דאָס גרעסטע און רײכסטע פון דער פאַבריק-שטאָט לאָדזש אין פּױלן.

— גוטן טאַג ! — האָט מען זיך באַגריסט אין דײטש און צעגאַנגען זיך אין זיסקײטן און אין העפלעכקײטן.

דער אָנלױף איז דאָס יאָר געװען נישט אַזױ גרױס, װי די לעצטע יאָרן. אַ סך פון די, װאָס פלעגן דאָ קומען יאָר-אײן יאָר-אױס, צי זײ האָבן עס יאָ געדאַרפט, צי נישט, זענען הײ-יאָר נאָכן קריזיס אָפּגעװישט געװאָרן און מער אַהער נישט געקאָנט פאָרן. עס זענען נאָר געקומען די שטאַרקע, װאָס זענען געבליבן אױף די פיס. זײ האָבן טאַקע מיט אַ באַזונדער הנאה ארומפאַראַדירט צום קװאַל מיט די אָנגעהאָנגענע גלעזער צו טרינקען שפּרודלװאַסער. די דאַמען האָבן געשלעפּט איבער די געפלאַסטערטע טראָטואַרן די לאַנגע שלעפּעס פון די קלײדער, װאָס אין לאָדזשער שמוץ און געדיכטעניש

די ברידער אַשכנזי

האָט מען עס גאָרנישט געקאָנט באַװײזן. אין די פאַרביקע לאַנגע געבופטע קלײדער, מיט די װאַכלערס אין די הענט, מיט די ריזיקע היט און פעדערן, בלישטשענדיק מיט בריליאנטן און דימענטן, האָבן זײ געדרײט זיך און געבלאָזן װי די פאַרביקע פּאַװעס, װאָס האָבן איבערן באָד-פּאַרק אומשפּאַצירט. די מענער, אין זײער קורצע רעקלעך מיט שמאָלע הױזן, אָדער אין העלע געשניטענע זשאַקעטן, מיט הױכע קראַגנס און שמאָל שפּיציקע ליאַקשיך, האָבן כסדר געהױבן די צילינדערס, גענױגט זיך און געפאָכעט מיט די הענטשקעס.

— דאָס ערשטע מאָל דעם זומער, אַז מען קאָן פאַרברענגען װי געהעריק אין קאַרלסבאַד, — האָבן די מענער געזאָגט מיט הנאה. — נישטאָ אַזאַ אָנלױף פון די אױפגעקומענע...

— יאָ, עס איז לױזער געװאָרן. שױן נישט געװען איבערצוטראָגן פון דעם פּעבל זינט די לעצטע יאָרן, — האָבן די דאַמען געענטפערט. — אַלע דינסטן און משרתים האָט מען דאָ געהאַט...

איבערהױפּט האָט מען זיך געפילט שטאָלץ, װאָס אַלײן פלידערבױם מיט זײן פאַמיליע איז געקומען קײן קאַרלסבאַד. אַפילו די טעכטער זײנע, װאָס האָבן אױסגעמיטן דעם פּלאַץ, װײל ער איז שױן צופיל פאַרײדישט געװאָרן זענען דאָס יאָר געקומען אַהער. דאָס האָט די קלענערע פון זײ אַ סך כבוד צוגעגעבן.

צװישן אַלע אַנדערע איז אױך דאָ דינהלע, מאַקס אשכנזיס װײב, געװען, צוזאַמען מיט איר מוטער. ר' חײם אַלטער, איר פאָטער, האָט נישט געקאָנט קומען. עס איז אים זײער נישט גוט געגאַנגען לעצטנס, דערצו נאָך נאָכן קריזיס. דאָס ערשטע מאָל האָט ער געמוזט איבערלאָזן פּריװען, די שײנע ייִדענע זײנע, װאָס איז גאָרנישט עלטער געװאָרן און מיט יעדן יאָר אַלין שענער און װײבלעכער געװען. זי האָט ער געמוזט שיקן. ער האָט זיך פאַרזעצט, פאַרמשכונט און זי קײן קאַרלסבאַד געשיקט. זי װאָלט נישט איבערגעטראָגן אָן דעם באָד. זי װאָלט זיך פאַר קײן מענטשן נישט געקאָנט װײזן. זי װאָלט נישט געהאַט אַ גאַנץ װינטער דערנאָך װעגן װאָס אַ װאָרט מיט די װײבער אױסצורעדן. אָבער ער אַלײן איז פאַרבליבן אין שטאָט. דאָס ערשטע מאָל איז בײ ר' חײם אַלטער געבליבן ליגן אין גרױסן שאַכטל דער דײטשער קאַפּעליוש זײנער, װאָס ער האָט געהאַט ספּעציעל פאַר די אױסלענדישע בעדער.

אױך דינהלע איז געװען אַלײן, אָן דעם מאַן, פּונקט װי די מוטער. דער מאַן אירער האָט זיך גראָד יאָ געקאָנט פאַרגינען צי פאָרן אין די בעדער. ער איז געװאקסן מיט יעדן טאָג. אין לאָדזש האָט מען פון אים שטאַרק געהאַלטן, געשאַצט אים אין די שװערע געלטער.

—די הונצעס זענען בײ אים מער אין די הענט, װי ער בײ די הונצעס, — האָט מען געזאָגט יעדעס מאָל, װען ער פלעגט אין ד'ער פאַבריקקאַרעטע דורכפאָרן די גאַס. — ער איז שטײן-רײד.

די ברידער אַשכנזי

341

דאָך איז ער נישט געפאָרן. ער איז בעסער געפאָרן קײן רוסלאַנד װעגן געשעפטן. ער האָט זיך נישט געקאנט פאַרגינען צו פּטרן צײט אױף בעדער און קװאַל-װאַסער. ער האָט דערין קײן טעם נישט געפילט, קײן פאַרגעניגן אין דעם נישט געזען. אים איז אַ שאָד געװען יעדע מינוט צו פּטרן אױף לײדיק-גײערײ, אױף נאַרישקײטן. כאָטש אין לאָדזש האָט מען אים זײער הױך געשאַצט און געזאָגט, אַז ער האָט מער די הונצעס אין די הענט, װי זײ אים, האָט אָבער ער אַלײן געװוּסט, אַז דאָס איז װײט נישט אַזױ, אַז די הונצעס זענען די באַלעבאַטים און ער איז בלױז זײער מענטש. אמת, ער האָט אַ גרױסע דעה אין דער פאַבריק, און ער האָט אױך שױן אַ היפּשע צאָל אַקציעס, װאָס ער האַלט אין אײן קױפן ; אָבער דאָך איז ער נאָך זײער װײט צו דעם, צו װאָס ער גײט, צו װערן דער באַלעבאָס פון לאָדזש. ער האָט זיך נישט באַנוגנט מיט קײן האַלבע זאַכן, מאַקס אַשכנזי, ער האָט געװאָלט אַלץ. און ער האָט נישט גערוט, נישט פאַרגונען זיך קײן דרימל צו כאַפּן נאָכן מיטאָג, נישט געקאָנט אײנליגן אַביסל שפּעטער אין בעט פאַרטאָג, כאָטש די בײנער האָבן זיך געצױגן צום בעטגעװאַנט.

מער װי אַלע מאָל איז ער איצט געװען פאַרנומען. דער דיקער דירעק - טאָר אַלברעכט, װאָס איז אַזױ אױך געװען פאַרשלאָפן און שװער, איז זינט דעמאָלט, װען די אַרבעטער האָבן אים געפירט אין אַ טאַטשקע איבערן פאַבריק-הױף מיט אַ בעזעם אין האַנט, שטאַרק אַראָפּגעפאַלן בײ זיך, געװען דערשראָקן און פאַרטױבט. אױך דאָס האַרץ זײנס, אָפּגעשװאַכט פון דער שװערער משא שמאַלץ, װאָס דריקט דערױף, איז געװאָרן אָנגעגריפן און אומרואיק. ער איז געקומען אין פאַבריק, געזעסן אױף דעם גרױסן פאָטעל, װאָס האָט געקרעכצט אונטער זײן צעװאקסענעם גוף, אָבער קײן אַרבעט װי אַמאָל האָט ער נישט געטאָן. ער פלעגט נישט דערהערן, װאָס מען רעדט צו אים, פאַרפּלאָנטערט פּאַפּירן, און אַ סך מאָל פאַרגעסן אַרױפצוציען אַן אַראָפּגעלאָזענעם זאָק אױפן פוס, אָדער צו פאַרקנעפּלען די הױזן װי עס דאַר-ף צו זײן. די דײטשע ביוראָ-מײדלעך מיט די גלאַט-פאַרקעמטע בלאָנדע קעפ האָבן זיך זײער אָנגעבלאָזן אין די פאַפּירן, כדי אײנצוהאַלטן דאָס געלעכטער, װאָס האָט זײ צוליב דעם געשטיקט.

— דער אַלטער איז קאַפּוט, — האָבן די באַראָנען געזאָגט. און כאָטש זײ האָבן אים געלאָזט קומען אין פאַבריק און זיצן בײם דירעקטאָרישן טישל, האָבן זײ בײ אים די גאַנצע אַרבעט צוגענומען און אַװעקגעגעבן זי אַשכנזין. אַלברעכט האָט אַפילו נישט געמאָנט, נישט דערמאָנט. ער האָט זיך פאַרגעסן בײ די װעבערינס, װאָס דער דינער מעלכיאָר האָט אים געיבראַכט בראַכט אַלע מאָל פרישע אױפצורױמען זײן בחוריש-דירעקטאָרישע װױנונג בײ דער פאַבריק. אַשכנזי האָט געװוּסט, אַז דעם אַלטנס סוף איז נאָענט, אַ ליאַדע טאָג קען מען דערהערן, אַז ער איז געלײמט אָדער גאָר אַז ער האָט געקריגן אַן אָפּאָפּלעקסיע ; בײ זײן דיקקײט, דערצו נאָך בײ דעם לעבן, װאָס ער פירט, טרינקט, עסט אַ סך און פאַרברענגט מיט װײבער, האָט מען

די ברידער אַשכנזי

עס געקאָנט דערװאַרטן. שױן, נאָך בײ אַלברעכטס לעבן איז אַשכנזי געװאָרן דער פאַקטישער דירעקטאָר, קײן זאַך װערט נישט געטאָן אָן אים. ער איז געװען זײער געהױבן בײ זיך דעריבער. ער האָט אַ סך געאַרבעט, אַלץ געהאַט אױפן קאָפּ, אַלץ אַרומגענומען, און ער האָט נישט געקאנט איבערלאָזן די געשעפטן און אַװעקפאָרן קײן קאַרלסבאַד צוזאַמען מיט זײן װײב. ער האָט עס גאָרנישט געדאַרפט. זײן בעסט פאַרגעניגן איז געװען שטױב, רױך און טומל. נאָר אין דעם האָט ער פרײ געאָטעמט, געפילט, אַז ער לעבט. אין לײדיק-גײערײ און אין שטילקײט איז ער קראַנק געװאָרן, אַלערלײ יסורים און ברעכענישן דערפילט.

ער איז איצט צוריק געװען פון אױבן, אַ סך העכער איבער זײן ברודער. ער איז געװאקסן שנעל, מיט יעדן טאָג געשאַרט געלט מיט די הענט און געקױפט אַקציעס פון דער הונצע-מאַנופאַקטור-אַקציען-געזעלשאַפט. פּעקל נאָך פּעקל האָט ער זײ געלײגט, די װערט-פּאַפּירן, אין זײן אײזערנער קאַסע, װי טרעפּ, װאָס דאַרפן אים פירן צום ציל, צו די העכסטע קױמען-שפּיצן. ער איז, אמת, נישט געװען רואיק אינגאַנצן אין זײנע געשעפטס-רײזעס. זי האָט אים קײנמאָל נישט באַגלײט צו דער באַן, דאָס װײב זײנס, װען ער איז אַװעקגעפאָרן, און קײנמאָל אים נישט באַגעגנט, װען ער איז צוריקגעקומען. זי האָט אים בלױז באַזאָרגט מיט גענוג װעש, קלײדער און אַנדערע זאַכן אין װעג. מאַקס אַשכנזי האָט דערפון געליטן. ער האָט געקוקט מיט קנאה אױף די פאַרליבטע פּאָרלעך, װאָס לײגן אַרײן אַזױפיל ליבע אין זײערע געזעגענישן בײ דער באַן, קושן זיך כסדר און סודען זיך. אױך איז ער געװען אומרואיק אין די װעגן װעגן דינהלען, דער שײנער און שװײגנדיקער. ער האָט קײן זאַך צו איר נישט געקאָנט האָבן, אָבער רואיק אינגאַנצן איז ער נישט געװען, װי יעדער מאַן, װאָס איז פאַרליבט און נישט-געליבט. זײער שװערע געדאַנקען זענען אים געקראָכן אין קאָפּ, װען ער פלעגט בלײבן אַלײן אין די גרױסע רוסישע האָטעל-צימערן. איבערהױפּט איז ער געװען אומרואיק, װען זי איז געפאָרן קײן אױסלאַנד אין די בעדער. ער איז דאָרט קײנמאָל נישט געװען. אָבער פאַרשטאַנען האָט ער, אַז אַלערלײ שלעק און לײדיקגײער דרײען זיך דאָרט אַרום. נישט אומזיסט האָט דער שװער זײנער אַזױ געציטערט צו לאָזן זײן ייִדענע אַלײן דאָרט פאָרן און שטענדיק מיט איר מיטגעפאָרן. אָבער ער האָט עס נישט געקאָנט בײ זיך פּועלן. די געשעפטן האָבן אים נישט געלאָזט.

געפאָרן דערפאַר איז זײן ברודער יעקב בונם, װאָס רופט זיך איצט יאַקוב.

גראָד ער האָט װײניקער פון אַנדערע געקאָנט דערלױבן זיך איצט אַװעקצופאָרן. זײער לײכט און פאַרשװענדעריש האָט ער זײן פאַרטרעטונג געפירט, געגעבן סוחרים קרעדיט מיט אַ ברײטער האַנט, געװאָרפן מיט געלט. דער קריזיס אין שטאָט האָט אים פעסטע קלעפּ דערלאַנגט, באַנקראָטן האָבן זיך געשאָטן. עס האָט שױן טאַקע קײן סך נישט געפעלט, ער זאָל אַרױס-

די ברידער אַשכנזי

שפּרינגען פון מסחר און בלײבן שטעקן מיט די שײנע צענדליקער טױזנטער קױציע, װאָס ער האָט געהאַט בײם פאַבריקאַנט פלידערבױם. נאָר אין דער לעצטער מינוט האָט אים זײן װײב געראַטעװעט. װי לאַנג ער איז געװען גליקלעך און פרײלעך און אים איז גוט געגאַנגען אױף דער װעלט, האָט זײן קרענקלעך װײב אים געפּײניקט, געגעסן אים, דערגאַנגען אים די יאָרן. זי האָט נישט געקאָנט פאַרטראָגן זײן שמחה, זײן גליק. זי איז אַלײן געװען פאַרביטערט, קראַנק, און זי האָט געװאָלט, אַז אַלע אַנדערע זאָלן זײן װי זי. זי האָט טאַקע מיט אים נישט געװאָלט מיטפאָרן קײן לאָדזש, װוּ ער האָט זיך באַזעצט, און זי איז געבליבן אין װאַרשע אַלײן מיט אירע מעדיצינען, פּילן, פלעשלעך אין סלאָאיקלעך, װאָס זענען געװען פול אין אַלע װינקעלעך. זי האָט געװוּסט װעגן זײן פרײלעכן לעבן, װאָס ער פירט, אָבער פאָרן צו אים האָט זי נישט געװאָלט.

װי נאָר אָבער זי האָט דערהערט, אַז דעם מאַן גײט עס נישט גוט, אן ער איז פאַרפּלאָנטערט און געדריקט, איז זי גלײך צו אים געקומען צו פאָרן. זי האָט פאַרקױפט אײנע פון די הײזער, װאָס זי האָט געהאַט ירושה פון דער מוטערס זײט, און דאָס גאַנצע געלט אַרײנגעטראָגן אין געשעפט אַרײן. זי איז נישט אָפּגעטראָטן פון אים, געגעבן עצות, אַרױסגעהאָלפן, ביז ער איז געקומען צו זיך און געשטעלט זיך אױף די פיס. זי איז טאַקע געבליבן װױנען אין לאָדזש. זײ האָבן אַ גרױסאַרטיקע דירה גענומען, טײער מעבל אַרײנגעשטעלט, געסט אָפט אײנגעלאַדן און געפירט אַ שײן הױז. מער װי מיט אַנדערע, האָט זיך פּערעלע מיט די אַלטערס נאָענט געהאַלטן, מיט פּריװען און נאָך מער מיט דינהלען. די מענער, די ברידער אַשכנזי, האָבן טאַקע זיך נישט געזען, פײנט געהאַט זיך, אָבער די װײבער האָבן זיך געהאַלטן נאָענטגעקומען געקומען אײנע צו דער אַנדערער.

אָבער װי נאָר יאַקוב איז אַרײן אין די פעדערן, אױסגעגלײכט זיך פון די קלעפּ און צוריק גענומען פרײען זיך, עסן מיט אַפּעטיט און שלאָפן געשמאַק אין די נעכט, האָט זײן װײב, די קרענקלעכע און פאַרזױערטע, אים צוריק אָנגעהױבן עסן, פּײניקן. דערגײן די יאָרן. זי האָט נישט געװאָלט לײדן, װאָס ער לאַדט אײן געסט צו זיך, נישט פאַרטראָגן, װי ער עסט מיט אַ װאַלפישן אַפּעטיט, נישט געליטן, װאָס ער שלאָפט געשמאַק אין די נעכט, און געװען אײפערזיכטיק צו אַלע װײבער, פון דער אײגענער שװעגערין ביז דער דינסט אין שטוב.

— שלאָף נישט אַזױ שטאַרק, — האָט זי אים געװעקט און געריסן אין די נעכט, —אָטעם נישט אַזױ געזונט, װען איך גײ אױס צוצוטאָן אַן אױג אױף אַ רגע כאָטש...

יאַקוב האָט זי נישט פאַרשטאַנען.

— װאָס װעסטו האָבן דערפון, אַז איך װעל אױך אױף זײן ? — האָט ער' זי געפרעגט.

די ברידער אַשכנזי

זי האָט אים נישט געהאַט װאָס צו ענטפערן, און דערפאַר נאָך צאָרנדיקער געװאָרן, ספּאַזמעס געקריגן.

— אַז דו רעגסט מיך אױך, — האָט זי געביטערט, — מיט יעדער װאָרט רעגסטו מיך אױף...

זי איז אַנטלאָפן אַהײם קײן װאַרשע, קײן טאָג נישט געװאָלט פאַרבלײבן אין לאָדזש. און יאַקוב האָט װידער גענומען פירן זײן לעבן, דאָס פרײלעכע און זאָרגלאָזע, אַרומגעפאָרן ברײט מיט דער קאַרעטע איבער די גאַסן, געגריסט מיטן צילינדער צו דאַמען און געלעבט אַ טאָג. כאָטש די געשעפטן זענען נאָך װײט נישט געװען אַזעלכע גוטע, כאָטש מען האָט נאָך געדאַרפט פעסט אַרײנצואַרבעטן, ביז מען װעט אױסגלײכן די לעכער, װאָס דער קריזיס האָט געמאַכט, האָט יאַקוב אַשכנזי איבערגעלאָזט די געשעפטן בײ זײנע מענטשן און אַלײן אַװעקגעפאָרן קײן אױסלאַנד איבער די הײסע װאָכן, װען לאָדזש שמעלצט זיך אין היץ און אין רױך. ער האָט קײן בעדער נישט געדאַרפט. ער איז געװען אײזן-שטאַרק. דער רוח האָט אים נישט גענומען. אָבער ער האָט געקענט די אױסלענדישע קור-ערטער, די פרײלעכע און יום-טובדיקע, װוּ מען זעט אַ װעלט מיט מענטשן, װוּ מען קאָן זײער גוט פאַרברענגען עטלעכע װאָכן. איבערהױפּט װען מען איז אַלײן. און ער האָט גענומען אַ קופּע ערשטע קלאַס, אָנגעפּאַקט װאַליזעס מיט קלײדער און װעש און געלאָזט זיך קײן אױסלאַנד.

מיט דער גאַנצער ברײטקײט און פרײלעכקײט איז ער איבער דעם גרױסן צוג געגאַנגען, פון װאַגאָן צו װאַגאָן, מיט אַלעמען זיך געגריסט, געטײלט פּאַפּיראָסן די מענער, שאָקאָלאַד די װײבער, געקושט די דאַמען אין די הענט, געלאַכט, קאָמפּלימענטן געשאָטן און אָנגעפילט אַלעמען מיט פרײד און אָפּטימיזם. מער װי אַרום אַלע, האָט ער געקלעפּט אַרום דער קופּע, װוּ עס זענען געפאָרן דינהלע און איר מוטער, אַרומגערינגלט מיט װאַליזעס, שאַכטלען, רײזע-טאַשן, קישעלעך און פּודעלעך. ער איז אַראָפּגעלאָפן אױף די סטאַנציעס אײנקױפן פרישע פרוכט פאַר זײ, געהאָלפן זײ בײ די פּעקלעך, בײ די גרענעצן און רעװיזיעס. פּריװע האָט זיך גאָרנישט געקאָנט גענוג אָנלױבן אים. זי האָט שױן לאַנג פון אים געהאַלטן, זינט ער האָט זיך קײן לאָדזש איבערגעקליבן אין גענומען אַרומפאָרן מיט דער קאַרעטע איבער דער פּיעטראָקאָװער גאַס. כאָטש זי איז שױן געװען אַ ייִדענע אין די יאָרן, האָט זי זיך נאָך פאַרשטאַנען אױף אַ שײנעם מאַנצביל און הנאה געהאַט, װען מען דרײט זיך אַרום איר און מען באַדינט זי, װי אַ דאַמע. זי האָט נישט אײנמאָל שטילערהײט געקרעכצט איבער איר דינהלען, פאַרװאָס זי האָט איר נישט יאַקובן געגעבן אָנשטאָט שמחה מאירן. װאָס מער זי האָט דעם אײגענעם אײדעם פײנט געקריגן, אַלץ מער האָט זי דעם ברודער זײנעם ליב געהאַט.

זי האָט טאַקע אָפט געשלעפּט דינהלען צו זײן הױז, װען זײן װײב איז געװען אין לאָדזש. איצט איז זי אין קאַרלסבאַד. זי איז נישט גע-

די ברידער אַשכנזי

װױנט געװען אַלײן צו פאָרן, שטענדיק איז מיט איר חײם מיטגעפאָרן און אָפּגעהיט זי און באַדינט אין װעג. דאָס ערשטע מאָל איז איר אױסגעקומען פאָרן אַלײן, אָן דער באַגלײטונג פון אַ מאַן, און זי איז זײער אומרואיק געװען סײ פאַר זיך, סײ פאַר דער טאָכטער. דערזעענדיק יאַקובן אין צוג, איז איר לײכטער געװאָרן, איר װײבערישער געפאַלנקײט האָט זיך צוריק געהױבן. זי האָט געפילט, אַז זי איז אַ דאַמע.

— יאַקוב, — האָט זי זיך דערפרײט, — װען כ'זאָל נישט זײן קײן אַלטע ייִדענע, װאָלט איך דיך אױסגעקושט.

יאַקוב האָט פאַרקאַשערט אַ שװאַרצע הענטשקע צום ערשט בײ דער מוטער און דערנאָך בײ דער טאָכטער און בײדע עטלעכע מאָל געקושט אין די הענט.

— אַזאַ אנגענעמע איבערראַשונג, — האָט ער געזאָגט אַ פרײלעכער און געשטראַלט פון שמחה.

אַלע, ער אַלײן, פּריװע אַלטער און אױך דינהלע האָבן גאַנץ גוט געװוּסט, אַז דאָס איז נישט קײן צופאַל, קײן אנגענעמע איבערראַשונג, נאָר אױסגערעכנט און פאָרגעברײט. פּונקט װי אַמאָל, װען ער איז געװען אַ ייִנגל און געװאַרט אױף דינהלען שעהן לאַנג בײם טױער, כדי אַראָפּצונעמען פאַר איר דאָס חסידישע היטעלע, אַזױ האָט ער אױך די גאַנצע צײט געזוכט די שװעגערין זײנע צו טרעפן, צו זײן נאָענט צו איר. אָבער קײנער האָט װעגן דעם נישט גערעדט.

— װירקלעך, אַן אנגענעמע איבערראַשונג, — האָט דינהלע געזאָגט אַ שעמעװדיקע, פילנדיק אין אירע באַקן, װי זײ באַגיסן זיך מיט רױטקײט, — אַבי די מאַמע האָט געזאָרגט, װאָס מיר זענען אַלײן.

אין דער פרעמדער שטאָט, דער שײנער און רואיקער, איז ער גאָרנישט אָפּגעטראָטן מער פון דינהלען, װי אַ שאָטן איר נאָכגעגאַנגען. װוּ זי האָט זיך נישט גערירט, איז ער אױסגעװאקסן אַ ברײטער, אַן עלעגאַנטער, אַ פרײלעכער, און געצױגן פאַר איר נידעריק דעם צילינדער.

דינהלע האָט זיך געהאַלטן בײ דער מוטער, מורא געהאַט צו בלײבן מיט אים. אָבער די מוטער האָט אַלץ געטאָן, כדי זײ איבערצולאָזן אַלײן. מער נאָך װי אין גליק פון איר טאָכטער, האָט זי געדענקט אין איר שנאה צום אײדעם, װאָס האָט זי אַזױ מיאוס אַרױסגעשטױסן פון אײגענעם גליק און װױלשטאַנד. מיט װײבערישער שנאה האָט זי געזוכט נקמה אין שמחה מאירן.

— דיאַנאַ, — האָט זי איר טאָכטער גערופן, — פאָר זיך דורך מיט יאַקובן, װעסט זיך אױפהײטערן אַביסעלע. איך װעל דאָ הערן די מוזיק אין פּאַרק.

אין די געדיכטע פּאַרקן, בײם שײן פון דער מילכיקער לבנה, װאָס ליגט אױסגעגאָסן אױף די שטילע פעלדער, האָבן זײ זיך בײ די הענט געהאַלטן און געשװיגן.

די ברידער אַשכנזי

— נײן, יעקב, — האָט דינהלע געזאָגט יעדער מאָל, װען איר שװאָ-

גער האָט געװאָלט צולײגן זײנע רױטע פלײשיקע ליפּן צו איר מױל, —

גײן.

יאַקוב האָט גענומען איר האַנט און אַרום זײן האַלדז פאַרלײגט.

— נו, זיץ אַזױ, װי אַמאָל, װען מיר זענען קינדער געװען, — האָט

ער געבעטן, — געדענקסט, דינהלע ?

— איך געדענק, — האָט זי געזאָגט שטיל און געפילט װי איר האַרץ

צעגײט פון גליק. באַלד האָט זי געטריבן אַהײם. זי האָט מורא געהאַט

פאַר גאָט, פאַר די קינדער, און מער פון אַלץ פאַר איר אײגן בלוט, דעם

פאַרגליװערטן און אײנגעשטילטן, װאָס האָט גענומען רופן און דערװאַכן.

זי איז אַ דערשראָקענע געלאָפן אַהײם צו דער מוטער.

קאַפּיטל צװעלף

איבער דער גרױסער רוסישער ערד, פון דער דײטשער גרענעץ ביז דער װײסל אין מערב ביז דער יאַפּאַנישער גרענעץ בײם אַמור אין װײטן מזרח, זענען די מענער פון אײן און צװאַנציק ביז אין די פערציקער יאָרן אַרײן אַװעקגענומען געװאָרן פון דער ערד, פאַבריקן און װערקשטאַטן און געשטעלט געװאָרן אונטערן ביקס. איבער אַלע מױערן און װענט, דאָרפישע פּלױטן און שטאָטישע צױמען זענען גרױסע באַפעלן געהאַנגען, פּאַפּירן מיט דעם צװײ-קעפּיקן אָדלער, אין װעלכע דער צאַר, דער זעלבסטהערשער פון רוסלאַנד, דער קעניג פון פּױלן און גרױספירשט פון פינלאַנד, ניקאָלאַי דער צװײטער, האָט מיט גאָטס חסד גערופן די אונטערטאַנער זײנע צו פאַרטײדיקן מיט לײב און לעבן די הײליקע רוסישע ערד, דעם גלױבן און דעם געזאַלבטן הערשער פאַר די געצנדינערישע פײנט פון אַזיאַטישן יאפּאַן װאָס װילן פון דער גרױסער אימפּעריע שטיקער אין װײטן מזרח אָפּרײס,. װער עס װעט זיך נישט צושטעלן צו דער צײט, האָט דער אַלערהעכסטער באַפעל געשריבן, װעט געשטעלט װערן אונטער קריגס-געריכט.

לעבן די גרױסע קײסערלעכע באַפעלן זענען אין די פינצטערע נעכט קלײנע, שלעכט-געדרוקטע אױפרופן אױסגעהאַנגן געװאָרן, אונטערגעשריבן פון רעװאָלוציאָנערע פּאַרטײען, װאָס האָבן די פּױערים און אַרבעטער גערופן, נישט צו פאָלגן די רופן פון זײערע הערשער, זײערע קלאַסן-פײנט, און נישט צו גײן אין קריג, װאָס איז אַרױסגעקומען צװישן דעם יאַפּאַנישן אױ רוסישן קאַפּיטאַל.

װאָס מער די פּאָליצײ און אַגענטן האָבן די שלעכט-געדרוקטע פּאַפּירן געריסן און זײערע פאַרשפּרײטער געכאַפּט, אַלץ מער זענען די אױפרופן פארשפּרײט געװאָרן. די מענטשן האָבן זיך געזאַמלט אַרום זײ, געלײענט. צװישן די רעקרוטן און אױך אַפילו צװישן די רעזערװיסטן האָבן די שלעכט-

די ברידער אַשכנזי

געדרוקטע אױפרופן בונטן אַרױסגערופן. זײ זענען אין די פאַרבײפאָרנדיקע שטעט, װאָס פירן צום װײטן פראָנט, די מאָנאָפּאָלן באַפאַלן, דעם בראנפן צעראַבירט, די באַגלײטער זײערע געשלאָגן און זיך טײלמאָל צעלאָפן. אין פּױלן און אין ליטע, אין װײס-רוסלאַנד און אין די באַלטישע געגנטן האָבן די רעװאָלוציאָנערע קרײזלעך די סאָלדאַטן אַגיטירט, רעדנער צו זײ אַרױסגעשיקט. די רוסישע פּאָליצײ האָט דעריבער אירע אַגענטן אַנטקעגנגעשטעלט, שלעכטס אָנגערעדט קעגן די ייִדן, װאָס זענען די שונאים פון גאָט און פאָטערלאַנד, און די באַװאָפנטע פּױערים קעגן די ייִדישע קרעמער אָנגעהעצט, צו רױבן זײ און שלאָגן. די פּױערים האָבן אנשטאָט די מאָנאָפּאָלן, די ייִדישע קראָמען גערױבט, אָנשטאָט די פּאָליצײ און זײערע באַגלײטערס — ייִדן מיט זײערע װײבער און קינדער געשלאָגן און געממיתט. די זעלנערישע פּױקן און די גלחישע ברכות האָבן פאַרטױבט די געװײנען פון די פאַרבליבענע סאָלדאַטישע װײבער, די געשרײען פון די געשלאָגענע ייִדן. אין די שטעטישע אַרבעטער-פערטלען האָט געברענט אַ פײער פון צאָרן, האַס און רעװאָלוציע. שטרײקן זענען כסדר אָנגעגאַנגען. אַלע באַנען און שיפן, געפּאַקטע מיט מענטשן, פערד און געװער, האָבן געצױגן אין װײטן רוסלאַנד, טיף, אַזש ביזן טײך אַמור.

אױף די װעגן צוריק, פון רוסלאַנד קײן פּױלן, צו דער אױפגערודערטער פאַבריק-שטאָט לאָדזש, װאָס איז בײ דעם גאַנצן ריזיקן מהלך פאַרקניפּט און געבונדן מיט דעם װײטן מזרח, זענען צװײ מענטשן געלאָפן, האָבן געיאָגט, געטריבן, כדי װאָס גיכער אָנצוקומען אין דער פאַררױכערטער שטאָט.

אַלײן אין אַ קופּע אין אַ װאַגאָן ערשטער קלאַס עקספּרעס-צוג איז געפאָרן מאַקס אַשכנזי, דער פאָרשטײער פון דער אַקציען-געזעלשאַפט הונצעמאַנופאַקטור אין לאָדזש. אין אַן ענגלישן, ברײט-געקעסטלטן רײזע-קאָסטיום, עס זאָל אים מאַכן ברײטער און אָנזעעװדיקער, װי עס פּאַסט פאַר זײן שטאַנד, מיט אַ ציגאַר אין מױל, מיט אַ סך לעדערנע רײזע-טאַשן, פּלעדן, מיט אַ סױבעלנעם ברײטן פּעלץ און קאַראַקולענעם הױכן הוט, מיט פולע טאַשן געלטער, װעקסלען, פּאַפּירן, אָפּמאַכן, איז ער געזעסן אױף דער ברײטער פּליושענער באַנק און אַרױסגעקוקט אױף די טיפע שנײען, פאַרשאָטענע פּױערישע הײזלעך, פאַרװײסטע װעלדער, פעלדער, טעלעגראַפן-סלופּעס און צעבראָכענע פּלױטן, װאָס האָבן זיך געצױגן טאָג-אײן, טאָג-אױס, גאָר אָן אַ סוף. די באַן האָט זיך פאַרשפּעטיקט, געסאָפּעט שװער איבער די פאַרשאָטענע ליניעס, און מאַקס אַשכנזי איז געװען אומרואיק.

— װען װעלן מיר זײן אױפן אָרט ? — האָט ער צום װיפלטסטן מאָל געפרעגט בײם קאָנדוקטאָר.

— שװער צו זאָגן, באַרין, — האָט דער קאָנדוקטאָר זיך פאַרענטפערט. — דער שנײ פאַרשיט אַלץ מער און מער.

די מלחמה האָט אים געטראָפן אין װעג, מאַקס אַשכנזין, אין װײטן

די ברידער אַשכנזי

רוסלאַנד. פון לאָדזש האָט ער זײער אומרואיקע טעלעגראַמעס יעדן טאָג געקריגן. דער גאַנצער װײטער מזרח, אין װעלכן לאָדזש האָט אַ פאַרמעגן געהאַט שטעקן אַ װעלט מיט סחורות און קונים, איז צוליב דעם קריג געװען אָפּגעשניטן. די באַנען זענען געװען פאַרנומען בלױז מיט מיליטער. װאָיאַזשאָרן זענען צוריק געלאָפן, װי מײז פון אַ ברענענדיקער שיף, אָן געלט, אָן באַשטעלונגען. פאַבריקן האָבן זיך אָפּגעשטעלט, פּראָטעסטן זענען געפלױגן, באַנקראָטן האָבן געהאָגלט. לאָדזש איז געװען צעטומלט. נישט געװוּסט, װאָס מיט איר טוט זיך. די באַראָנען הונצע זענען, װי שטענדיק, אינדערהײם נישט געװען ; זײ האָבן זיך געװאַרעמט אין קאַלטן יאַנואַר אױף דער ריװיערע און געשיקט טעלעגראַמעס װעגן נײע געלטער, װאָס מען זאָל זײ ארױסשיקן צו די פריערדיקע, װאָס זײ האָבן פאַרשפּילט אױף דער רולעטקע, קאָרטן און לױף-פערד. פון דער פאַבריק האָט מען געשטורעמט מאַקס אַשכנזין, ער זאָל קומען װאָס גיכער אַהײם.

ער איז שױן זינט אַ צײט געװען דער הױפּט-דירעקטאָר פון דער פאַבריק, מאַקס אַשכנזי. דער הױפּט-דירעקטאָר אַלברעכט האָט לאַנג נישט אָנגעטריבן. װי אַשכנזי האָט עס פאָראױסגעזען. ער האָט אַלץ אָפטער געקריגן האַרץ-אַטאַקעס, און אין אײנעם אַן אָװנט, װען דער דינער מעלכיאָר האָט אים אַ נײע יונגע שפּולערקע פון דער פאַבריק געבראַכט, זי זאָל אים דישטובן שטובן אױפרױמען, איז ער בײם ערשטן געראַנגל מיט איר פון די פיס געפאַלן, אױף דער ערד אױפן טעפּיך זיך אױסגעצױגן און מער זיך נישט אױפגעהױבן.

די פאַבריק האָט אים אַ גרױסע לױה געמאַכט, די פּאַסטאָרן האָבן מיט טרערן-אָנגעזאפּטע שטימען הספּדים װעגן זײן שײן און פליכטפול לעבן גערעדט. מאַקס אַשכנזי האָט אַ גרױסן קראַנץ פון װײסע רױזן אױף זײן קבר געלײגט. באַלד צומאָרגנס האָט ער איבערגענומען זײן אָרט אין גרױסן דירעקטאָרישן קאַבינעט. דער דינער מעלכיאָר, װאָס האָט אים געדענקט נאָך פון די צײטן, װען ער האָט אַ לאַנגע קאַפּאָטע געטראָגן, האָט גלײך זיך פאר אים אױסגעצױגן װי אַ סטרונע און פּונקט װי פאַר דעם פריערדיקן דירעקטאָר געדונערט בײ יעדן װאָרט :

— יאַ װאָהל, הער הױפּט-דירעקטאָר !

אױך אַלברעכטס קאַרעטע איז איבערגעגאַנגען צו מאַקס אַשכנזי.

בײדע, סײ דער דינער מעלכיאָר סײ דער קוטשער פון דער קאַרעטע, זענען נישט געװען שטאַרק צופרידן פון דעם נײעם באַלעבאָס זײערן. מעלמיאָר האָט אַפילו זײער געשיקט פּרובירט אים אַרײנװאַרפן אַ װאָרט װעגן די פאַבריק-שפּולערקעס, װאָס פלעגן קומען צום גאָטזעליקן הער אַלברעכט אױפרױמען, און ער האָט געװאָלט װיסן, צי אױך דער הער הױפּט-דירעקטאָר װינטשט, ער זאָל אים אין פאַרשטאָרבענעם דירעקטאָרס װױנונג ברענגען די שפּולערקעס, זײער נעטע מעדעלס...

די ברידער אַשכ ! זי

מאַקס אַשכנזי האָט דעם דינער אָפּגעמאָסטן אַ לאַנגע װײלע מיט אַ שאַרפן בליק און אים משלח געװען.

— קײן שפּור, — האָט ער געזאָגט, — די שפּולערקעס דאַרפן זײן אין פאַבריק...

מעלכיאָר האָט אַרױסגעדונערט :

—יאַ װאָהל, הער הױפּט-דירעקטאָר !

אָבער בײז איז ער געװען.

— זאָ אײן שװײן-יודע, — האָט ער זיך געקלאָגט פאַרן קוטשער.

— אײן זאָו-הונד, — האָט דער קוטשער געענטפערט, — קײן לײטישן טרינק-געלט איז מער פאַר די אױגן נישט צו זען...

אָבער דאָס איז בלױז געװען צװישן זיך. אין די אױגן האָבן זײ אים כבוד אָפּגעגעבן, פּונקט װי דעם פריערדיקן דירעקטאָר.

פּונקט אַזױ האָבן װעגן אים גערעדט מיט צאָרן אַלע איבעריקע דײטשן אין פאַבריק, די אַלע בלאָנד-האָריקע, בלױ-אױגיקע און דיק-לײביקע בוכהאַלטערס, אינזשינערן און אָנגעשטעלטע, נאָר אין די אױגן זענען זײ געשטאַנען פאַר אים מיט דער גאַנצער אונטערטעניקײט, װאָס נאָר דײטשן האָבן פאַר זײער אױבער-הער.

— יאַ װאָהל, הערר האַופּט-דירעקטאָר ! — האָבן זײ געדונערט פאַר אים אױף יעדן באַפעל, אױסציענדיק זיך װי די סטרונעס.

ער האָט די פאַבריק גלײך אַרײנגענומען אין די הענט אַרײן, מאַקט אַשכנזי. אַ פרעמדער, אַ קלײנגעװיקסיקער, אַ באַװעגלעכער און אַ נערװעזער, מיט אַ שלעכטן דײטש און מיט אַ גמרא-ניגון אין טאָן, אַ צעטראָגענער, מיט חסידישע געװױנהײטן צו צופּן זיך בײם קין, כאָטש ער האָט קײן באָרד נישט געהאַט, צו נעמען מענטשן בײ אַ קנעפּל אין רעדן, צו טראָגן דעם קראַװאַט שטענדיק פאַררוקט אין אַ זײט און נישט אײנצוזיצן אױף אַן אָרט, האָט ער פונדעסטװעגן זײער געשיקט אַרײנגענומען אין די הענט אַרײן אָט די אַלע הױכגעװיקסיקע פעט-לײביקע, גלײך-פאַרקעמטע, קאָרעקטע און פּינקטלעך-גלײכגעזעצטע דײטשן. ער האָט װעגן אַלעם געװוּסט, אַלץ געהאַט אױפן קאָפּ, געקענט יעדער װינקל אין פאַבריק, יעדער מאַשין געבײדע, אַלץ, װאָס װערט געטאָן. געמאַכט און געבױט. אין דער פריערדיקער געמיטלעכער פאַרשלאָפנקײט, װאָס דער שװערער אַלברעכט האָט אַרײנגעפירט, האָט מאַקס אַשכנזי אַרײנגעטראָגן אימפּעט, ברען. די מענטשן זענען געװען בײז, אױפגעבראַכט אױף דעם פרעמדנס יאָגן און טרײבן ; אָבער קעגנשטעלן זיך האָבן זײ נישט געקאנט. אײן שרײפל האָט גענומען טרײבן דאָס צװײטע. דאָס גאַנצע אומריאיקײט זײנס, דאָס שטענדיקע לױפן, טרײבן, יאָגן, נישט אײנרוען אױף קײן אָרט, האָט װי אַ מאָטאָר געטריבן פון דירעקטאָרישן קאַבינעט אַרױס צו אַלע װינקעלעך פון דער גרױסער פאַבריק, באַװעגט מיט אַלע מאַשינען, מענטשן, װי מיט מאַריאָנעטקעס אױף אַן אָנגעדרײטער דראָט.

די ברידער אַשכנזי

אין מיטן גאַנצן טומל און גערודער פלעגט ער נאָך געפינען צײט אַריבערצוכאַפּן זיך אױך קײן רוסלאַנד אין גרױסע געשעפטן מאַכן. די פאַבריק איז געגאַנגען, װי ער האָט זי פריער אָנגעדרײט. אָין די װײטסטע ערטער, װוּ ער איז געװען, האָט ער געװוּסט װעגן אַלץ, װאָס אין פאַבריק טוט זיך, כסדר געקריגן טעלעגראַמעס און געשיקט טעלעגראַמעס װאָס צו טאָן. איצט, װען דער קריג איז אױסגעבראָכן אין װײטן מזרח, האָט ער אַ סך טעלעגראַמעס געקריגן. אין שטאָט איז געװען אַ בהלה. די באַראָנען זענען, װי שטענדיק, נישט געװען אינדערהײם, און די מענטשן זענען געװען פאַרלױרן און צעמישט. זײ האָבן נישט געװוּסט װוּ אײן און װוּ אױס. און מאַקס אשכנזי איז געזעסן אומרואיק אין זײן קופּע, די ברײטע פּליושענע באַנק איז אים געװען צו-קלײן.

ער האָט געהאַט אַן אידעע אין קאָפּ, אַ גרױסע אידעע. גראָד װען לאָדזש שטעלט זיך אָפּ איצט, פאַרלירט דעם מאַרק, האָט ער געװאָלט מאַכן געלט, אַ סך געלט. שױן אין װעג האָט ער אָנגעשמעקט, אַז בײ איבערגײן אױף מיליטערישע סחורות, קאָן מען איצט מאַכן אַ פאַרמעגן. זײ זענען זײער גוטע קונים, די מיליטער-אינטענדאַנטסטװעס, זײ האָבן אַלײן ליב צו פאַרדינען און צו געבן צו פאַרדינען. אמת, אַז זײן פאַבריק אַרבעט אַנדער,ן סחורות ; אָבער דאָס איז גאָרנישט, מען קאָן לײכט איבערגײן צו מיליטערישע סחורות. מען דאַרף עס נאָר פאַרכאַפּן צו דער צײט, אײדער אַנדערע װעלן פאַלן אױפן שכל. איבערהױפט האָט ער מורא געהאַט פאַר פלידערבױמען. אײנמאָל האָט שױן דער פלידערבױם געװיזן, װאָס ער קען, דעמאָלט מיט דעם גובערנאַטאָר און די פּלעצער. אַ פאַרמעגן האָט ער דעמאָלט געמאַכט. איצט טאָר מען נישט לאָזן זיך נאָכאַמאָל אַזױ אונטערפירן. מען דאַרף פאַרכאַפּן די געשיכטע באַצײטנס. דער עיקר גלײך צוקומען צום פּסוק, אָנכאַפּן דעם הױפּט פון דער אינטענדאַנטסטװע, געבן אים אָפּצולעקן אַ בײן, און אַלײן אָפּלעקן אַ בײן.

שײן װעט דאָס זײן — װען אַלע פאַבריקן װעלן שטײן, װעט מען בײ אים אַרבעטן בײטאָג און בײנאַכט, עס װעט זיך רירן !

בלױז פון דעם געדאַנק האָט מאַקס אַשכנזי גענומען זיך רירן אױף דעם אָרט, אונטערהעצקען זיד, װי די פאַבריק זײנע, װאָס װעט זיך רירן אין דער אַרומיקער שטילער לאָדזשער פּוסטקײט. דאָס פײפן פון לאָקאָמאָטיװ האָט אים דערמאָנט אין פײפן פון זײנע קױמענס.

גלײך פון דער באַן, װי נאָר די קאַרעטע איז אים געקומען אָפּנעמען, איז ער צו דער פאַבריק פאַרפאָרן. ער האָט זיך נישט פאַרהאַלטן אין שטוב, אַפילו קײן באָד נישט גענומען נאָך דער לאַנגער רײזע. ער האָט נישט געהאַט קײן צײט דערצו. יעדע מינוט האָט געברענט. בסוד-סודות, מיט גרױס ברען און בהלה, האָט ער גענומען ציען פעדעם, אַרומשמעקן, אױסטאַפּן אַלע װעגן און אונטערװעגן, װאָס פירן צו דעם הױפּט פון דער אינטעדאַנטסטװע. ער האָט איצט נױטיק באַדאַרפט האָבן די באַראָנען זײנע. דעם

די ברידער. אַשכנזי

351

װעג צו די העכערע פענצטער האָבן געהאַט זײ, די מיוחסים און אַריסטאָקראַטן, נישט ער. ער האָט דאָס געװוּסט. װאָס-װאָס, נאָר צו די הױכע פענצטער גרײכט ער נישט, כאָטש דער שוסטער מאַכט אים אַלץ העכער די קנאַפלס און אין לאָדזש זאָגט מען, אַז ער האָט מער אין די הענט די הונצעס, װי די הונצעס אים. אָבער זײ זענען נישט געװען אינדערהײם, די באַראָנען, זײ זענען געזעסן אין אױסלאַנד, װי תּמיד. און ער האָט זיך אַלײן גענומען צו דער אַרבעט. פאַרקערט, דאָס װאָס ער װעט אַלײן דורכפירן, אָן זײער הילף, האָט אים נאָך מער לוסט צוגעגעבן.

אױך פאַר אים איז עס געװען בעסער. אמת, ער האָט אַלײן דעם װעג צום קאָמענדאַנט פון פעסטונג נישט געהאַט, יענער איז געװען דערװײל אַ צוגרױסער העכט פאַר אים, אָבער מאַקס אַשכנזי האָט שױן געװוּסט, אַז פּונקט װי בײ אים אין פאַבריק, אַזױ אומעטום, װערן די עלטסטע געפירט פון די נידעריקערע פון זיך ; ער האָט געװוּסט, אַז מיט גאָלד קען מען בײ די רוסן שטענדיק מאַכן, אַפילו בײ די העכסטע אַלײן.

און ער האָט זיך שטילערהײט אַרײנגעכאַפּט קײן װאַרשע און גענומען שפּינען אַ װעג. שױן אין ערשטן טאָג האָט ער געפונען דורך אַ מעקלער אַ װעג צו אַן אָפּערעטע-זינגערין, װאָס איז אַ געליבטע פון אַן אַדיוטאַנט אין דער פעסטונג. מיט אַ בריליאַנטל אין אַ שײן אַטלעסן שאַכטעלע און מיט אַ בוקעט בלומען, צו-גרױסע און צו-שרײענדיקע, װי נאָר אַן עם-הארץ אין אַזעלכע זאַכן צעלאָזט זיך, איז ער אַװעקגעפאָרן צו דער היפּש-בלאָנדער און היפּש-דיקער גױע, װאָס איז געװען אַרומגערינגלט מיט הינט, קעץ, פײגל און פאַרשטױבטע קרענץ פון טעאַטער-פאַרערער. נודיענדיק זיך ביז חלשות סײ פון די אײגענע קאָמפּלימענטן, װאָס ער האָט דער דיקער אַקטריסע געמאַכט פאַר איר זינגען, װאָס ער האָט קײנמאָל נישט געהערט, סײ פון די זיסע ראָמאַנטישע באַרימערײען און שאָקאָלאַדע, װאָס די דאַמע האָט אים אָנגעפּאַקט אין איר בינע-ענלעכן בודואַר, איז ער פונדעסטװעגן מיט גרױס עקשנות אױסגעזעסן זײן צײט, אָנגעטאָן דער אַקטריסע דאָס בריליאַנטענע רינגל אױף אײנעם פון די דיקע פינגער, װאָס האָבן שױן באַלד קײן אָרט מער נישט געהאַט פון אַזױפיל פינגערלעך.

— זאָל דאָס זײן אַן אױסדרוק פאַר מײן פאַרערונג פון אײער גרױסער קונסט, — האָט ער געזאָגט אין אַ גרײזיקן פּױליש, — עס װעט זײן פאַר מיר דאָס גרעסטע גליק נאָכאַמאָל צו פאַרברענגען אין אײער געטלעכער געזעלשאַפט.

— איך בין טיף גערירט, — האָט די דיקע בלאָנדע אַקטריסע געזאָגט מיט דעם פאַרפירערישסטן שמײכל, װאָס נאָר זי האָט אין טעאַטער באַנוצט. — איך װעל זײן גליקלעך צו זען דעם הער דירעקטאָר אין מײן באַשײדענער װױנונג אין דער געזעלשאַפט פון מײנע נאָענטע פרײנט.

דורך אָט דער היפּש-בלאָנדער און היפּש-פעטער דאַמע איז ער אַרײנגעצױגן געװאָרן אין זײער אַ מאָדנער געזעלשאַפט, צװישן אָפיצירן, אַדיו-

352

די ברידער אַשכנזי

טאַנטן, גרױסע פאַרערער פון דער אַקטריסעס קונסט, נאָך מער פון קאָרטן, שאַמפּאַניער, פרײלעכע רעסטאָראַנען, קאַבאַרעטן און געלט. אַ ניכטערער, פול מיט עקל צו שיכרות און הולטײסטװע, האָט ער עטלעכע טעג צײט אַרומגעהוליעט מיט די צעלאָזענע נײע פרײנט זײנע, װאָס האָבן אין שיכרות געבראָכן שפּיגלען און געכאַפּט זיך צו די רעװאָלװערן. אָבער זײנס האָט ער דורכגעשלאָגן ; ער איז צוגעקומען צום קאָמענדאַנט אַלײן, זײן געלט האָט פאַר אים אַלע טירן געעפנט.

צוריק קײן לאָדזש איז ער געפאָרן מיט אַן עקל אין מױל און אַ רױש אין קאָפּ. די הוליאַנקעס זענען אים אין די בײנער געלעגן. אָבער אין קעשענע האָט ער געפירט אַ באַשטעלונג פון מיליטערישע סחורות, פון װאָס מען װעט גײן אין גאָלד.

אין גאַנצן גרױסן, פּוסטן לאָדזש, האָט הונצעס פאַבריק געאַרבעט אױף דער גאַנצער פּאַרע. בײטאָג און בײנאַכט האָט מען געאַרבעט, די קױמענס האָבן אין דער שטילער שטאָט געפײפט מיט גרױס חוצפּה, די ציגל-רױטע פאַבריק-װענט האָבן געציטערט פון פיבערדיקן יאָגן.

װידער איז ער געװען אױף די ליפּן פון גאַנץ לאָדזש, װידער האָט מען אים נאָכגעקוקט אױף די שלעכט-געפלאַסטערטע גאַסן, װען ער איז געפאָרן אַ פאַרטראַכטער און פאַרטאָענער אין אַלברעכטס קאַרעטע, װאָס ער האָט געירשנט.

— פײער און פלאַם, — האָבן ייִדן גערעדט, — פון שנײ גאָמעלקעס מאַכט עס.

— ער האָט געפּאַקט דאָס אמתע מלחמהלע, — האָט מען גערעדט מיט קנאה, — אַ טײער גאָלדן מלחמהלע...

ער האָט די באַראָנען זײנע קײן געלט נישט געקאַרגט איצט. ער האָט זײ געשיקט מער נאָך װיפל זײ האָבן אַלײן געװאָלט. ער אַלײן האָט פאַר זײנע ריזיקע פאַרדינסטן געקױפט אַקציעס פון דער פאַבריק. ער האָט זײ געזאַמלט, די אַקציעס זײנע, טאָג נאָך טאָג. איבערהױפּט אין די טעג, װען זײ זענען נידעריק געשטאַנען, אין די מלחמה-טעג.

דורך װעגן און אומװעגן, מיט שליטנס און באַנען, צופוס און באַהאַלטן אונטער שטרױ און װאָגנס, איז געלאָפן פון װײטן סיביר דער אַנדערער לאַדזשער אײנװױנער, דער פאַרשיקטער ניסן אײבעשיץ פון באַלוט, ר' נאָסקע מורה-הוראהס זון, פול מיט אומגעדולד און אײלעניש צו זײן שטאָט אין פּױלן.

אױך אים האָט מען גערופן פון לאָדזש. מער װי אין אַנדערע שטעט, איז אין פאַבריק-שטאָט געװען אומרואיק. די אַרבעטער אין די פאַבריקן האָבן אָפט געשטרײקט. דעמאָנסטראַציעס האָבן זיך געלאָזט אױף די גאַסן. דערצו נאָך איז צוליב דעם קריג אָפּגעשטעלט געװאָרן די אַרבעט. די אַרבעטער זענען געװען צערײצט, פאַרביטערט, און עס איז געװען אַ גוטע צײט

די ברידער אַשכנזי

353

פאַר אַגיטאַציע און אױפקלערונג. די קלײנע רעװאָלוציאָנערע קערנדלעך, װאָס ניסן מיט טוביהן האָבן אין דער רױכערנדיקער שטאָט פאַרשפּרײט, זע - גען שטאַרק אױסגעװאקסן, נײן, דער דורכפאַל פון די מאַי-טעג, װאָס האָבן זיך אַזױ מיאוס פאַרענדיקט, האָט נישט אָנגעשראָקן אױף אײביק די לאָדזשער אַרבעטער, װי מען האָט דעמאָלט געמײנט. זײ האָבן איצט אָפטע דעמאָנסטראַציעס געמאַכט, רעװאָלוציאָנערע לידער געזונגען, געבונטעװעט זיך קעגן די פאַבריקאַנטן און דער פּאָליצײ. און טוביה מיט זײנע חברים האָבן פאַרשטעלטע הײמישע בריװ אײנעם נאָכן צװײטן געשיקט, פון װעלכע ניסן האָט פאַרשטאַנען, אַז ער דאַרף לױפן. אױך געלט האָט מען אים געשיקט אױף הוצאות.

כאָטש ניסן האָט נאָך געהאַט נישט קײן סך אױסצוזיצן ביז דעם טערמין, איז ער געלאָפן פאַר דער צײט.

אים איז מיאוס געװאָרן אױף דער פאַרשיקונג. װאָס צו טאָן איז נישט געװען אין דעם פאַרװאָרפענעם העק. גאַנצע טעג האָט מען געפּטרט אױף דיסקוסיעס און רײסערײען מיט די אַנדערע פאַרשיקטע. עס זענען דאָרט געװען פאַרעלטערטע נאַראָדניקעס, פּױלישע פּעפּעסאָװצעס, אַלטע פּױלישע פּאָװסטאַנצעס, סאָציאַל-דעמאָקראַטן, עסערן, בונדיסטן, אַנאַריכיסטן. אַלע האָבן זײ זיך געגריזשעט, געפרעסן, באַקעמפט, אױסגעלאַכט. צװישן יעדער פּאַרטײ באַזונדער האָט מען זיך װידער געטײלט אױף פראַקציעס, אױף אָפּגעריסענע און אָפּגעשפּאָלטענע. פאַרװאָרפענע, עלנטע, אָפּגעריסענע פון אַלעמען און אַלץ, האָבן זיך די מענטשן דאָ געפרעסן, געקראָכן זיך אין דער לעבער, פײנט געהאַט זיך, אַרומגעריסן זיך, און דאָך געקלעפּט צו זיך. פון יעדער נײער פּאַרטיע פאַרשיקטע האָט מען זיך דערװוּסט אין װײטן העק, אין סיביר, פון די נײע פּאַרטײען און פּאַרטײעלעך, פראַקציעס און גרופּעס, װאָס האָבן זיך אין לאַנד געװיזן, פון אַלע זײערע פּראָגראַמען און פּראָגראַמעלעך.

גלײך מיט אַלע אַנדערע, האָט ניסן געשאַרפט די צונג, געשליפן דעם מוח. אַ געװעזענער בית-המדרש-בחור, האָט ער גוט זיך אױסגעקענט אין דער דיאַלעקטיק. ער האָט געקענט אַלץ פון דער נײער תּורה פון אױסװײניק, װי זײן פאָטער האָט געקענט די אַלטע תּורה פון אױסװײניק. ער האָט שטענדיק געהאַט גרײט אין קאָפּ אַ ציטאַט פון די טעאָרעטיקער פון סאָציאַליזם, צו צעשלאָגן אַ קעגנער, װאָס נױגט אָפּ פון דער גרונטלערע, מיט אַן אײזערנער לאָגיק, מיט אַ סך בקיאות און װיסן, האָט ער אַ תּל געמאַכט פון אַלע, װאָס האָבן געװאָלט אָפּקערן פון מאַרקסיזם, אױספּשטלען אײגענע סברות און המצאות.

— גלײך, גלײך, אָן דרײדלעך, — האָט ער געזאָגט צו די דרײער און פּשטל-זאָגער, פּונקט װי זײן פאָטער פלעגט זאָגן צו די חסידישע עילױם, װאָס האָבן אים מיט פּשטלעך געװאָלט פאַרדרײען, אַראָפּגײן פּון דער תּורה.

354

די ברידער אַשכנזי

אַ שװאַרץ-אױגיקער, אַ ברײן-הײטיקער, מיט אַ קלײן שװאַרץ בערדל און געקרײזלטע באַקן-בערד, װאָס האָבן אָנגענומען דעם אױסזען פון פּיאות, מיט אַן אַלטער טבע פון בית-המדרש צו דרײען מיט דעם גראָבן פינגער בײ פירן אַ דיסקוסיע, איז ער אינגאַנצן ענלעך געװען אױף זײן פאָטער ר' נאָסקע, װען ער פלעגט לערנען אױפן באַלוט מיט די בחורים. אױך קאָמענטאַרן צו זײנע ביכער האָט ער געשריבן, װי דער פאָטער זײנער צו די ספרים, אױף אַלע ברעגן האָט ער די ביכער פאַרשריבן. זײער געשיקט, מיט אַ טיפער לאָגיק, האָט ער צעשלאָגן די אַלע אָפּנױגער פון מאַרקסיזם, נישט נאָר די עסערן, נאָר אױך די פּעפּעסאָװצעס און אַלערלײ פראַקציעס פון די מאַרקסיסטישע פּאַרטײען, װאָס האָבן מיט פשטלעך און נאַציאָנאַלע פּראָגראַמען אָפּגענױגט פון דעם אמתן מאַרקסיזם, פאַרטונקלט אים. פּונקט װי אַ פרומער ייִד, אַ מתנגד, װאָס דערלאָזט נישט אָנרירן די תּורה, װאָס איז אײביק, װאָס לאָזט נישט אַרײנטײטשן אין איר קײן פּשטלעך פאַרן אײגענעם נוצן, אַזױ אױך האָט ניסן נישט געקאָנט פאַרטראָגן, װען מען האָט פאַרטונקלט זײן מאַרקסיזם, װאָס איז אײביק, מיט אַלערלײ פרעמדע סברות.

זײ האָבן אים נישט ליב געהאַט, די גױאישע פאַרשיקטע. זײ האָבן נישט פאַרמאָגט סײ זײן שאַרפע לאָגיק, סײ זײן עכט-ייִדישן אױסזען, סײ זײן שטענדיקן זיצן און לערנען, נישט מען האָט געקאָנט גײן מיט אים אױף יאַגד אין די טיפע װעלדער, נישט מען האָט געקאָנט מיט אים אױסטרינקען. ער האָט אין די אַלע זאַכן קײן הנאה נישט געפילט. בלױז אין די ביכער האָט ער געפילט אַ טעם. ער האָט זײ געשלונגען בײטאָג און בײנאַכט.

דער אײנציקער, װאָס האָט זיך געהאַלטן מיט אים נאָענט, איז געװען דער סאָציאַל-דעמאָקראַט שטשינסקי. כאָטש אַ פּאָליאַק, אַ געװעזענער שילער פון אַ גלחישער קאָנסיסטאָריע, האָט ער, פּונקט װי ניסן, געזוברעװעט טאָג און נאַכט אין די מאַרקסיסטישע ביכער און פײנט געהאַט אַלע, איבער - הױפּט די פּעפּעסאָװצעס, װאָס האָבן אין רײנעם מאַרקסיזם געװאָלט אַרײנברענגען נאַציאָנאַליסטישע אָפּנױגונגען. אױך ער האָט נישט מיטגעהאַלטן מיט זײנע, נישט געגאַנגען אױף יאַגד, נישט געטרונקען, געלעבט אַ לעבן פון אַ נזיר. אַפילו זײן בלאָנד גױאיש בערדל האָט אָנגעהױבן אױסזען װי דאָס בערדל פון אַ ייִד אַ למדן, װאָס איז פאַרטאָן אין תּורה. אים איז גאָרנישט מיאוס געװאָרן צו לערנען מיט ניסנען צוזאַמען די אײגענע מאַרקסיסטישע ביכער. נאָר פון דער גלחישער שול, פון די לערער די יעזואיטן, האָט ער די יעזואיטישע תּורה מיטגעבראַכט, אַז דער ציל הײליקט דאָס מיטל. פאַר דעם ציל, פאַר דער אױסלײזונג פון פּראָלעטאַריאַט, האָט ער געהאַלטן, זענען אַלע מיטלען כשר. זײן מײל פלעגט זיך אױסקרימען, װען ער פלעגט רעדן װעגן די שונאים פון פּראָלעטאַריאַט. ער האָט געגלױבט אין די אײזערנע געזעצן פון דער קאַפּיטאַליסטישער צעפאַלונג. אָבער ער האָט נישט געהאַט קײן צײט צו װאַרטן ביז דער בלאָטער װעט פּלאַצן. ער האָט אים געװאָלט באַצײטנס אױפשנײדן, אױפרײסן. אָן דעם װיסן פון

די ברידער אַשכנזי

355

דער פּאַרטײ האָט ער טאַקע גענומען זיך צו טעראָר אין לאָדזש. נאָך דעם טערמין אין טורמע איז ער געװען פאַרשיקט אין סיביר.

— אָפּרױמען, אָפּרױמען, — האָט ער שטענדיק גערעדט צו ניסנען אױף זײנע שפּאַצירן.

אָט מיט דעם שטשינסקין איז ניסן געלאָפן איצט פון סיביר צו דער פאַבריק-שטאָט לאָדזש.

שױן פון װאָקזאַל, װי נאָר ער איז אַראָפּ פון דער באַן, האָט ער דערשמעקט די רעװאָלוציע אין שטאָט. זי האָט געהאַלטן זיך אין די מױערן פון די װענט, אין דער קאַלטער װינטערדיקער לופט פון די פאַררױכערטע גאַסן. װאָס װײטער ער איז אין די אָרעמע געסלעך אַרײן, אַלץ מער האָבן זיך געװיזן די רעװאָלוציאָנערע אױפשריפטן און די אָנגעקלעפּטע פּראָקלאַמאַציעס אױף די פּלױטן און אױף די װענט. אױף די ראָגן האָבן טאָפּלטע פּאָליצײ-פּאַטרולן אַרומשפּאַצירט, באַגלײגט פון אַ זעלנער מיט אַ ביקס.

ניסן איז אַװעק זוכן אַ „יאַװקע". װי אַ געניטער קאָנספּיראַטאָר, װאָס האָט זיך אין די טורמעס אױסגעלערנט בײ די רעװאָלוציאָנערן די מלאכה, האָט ער זײער פאָרזיכטיק אָנגעשמעקט די געגנט, ביז ער האָט זיך דערשלאָגן צו דער װױנונג. דער בלומען-טאָפּ, װאָס האָט געדאַרפט שטײן אין פענצטער, אַ סימן, אַז מען קאָן אַרײנגײן, איז געשטאַנען אױפן אָרט. ניסן איז אַרױף די טרעפּ צו דער טיר.

— װאָס מאַכט דער פעטער ? — האָט ער געפרעגט בײ אַ רױטבאַקיק און שװאַרץ-אױגיק װײבל, װאָס ער האָט זי נאָך קײנמאָל אין לעבן נישט געזען.

— ער איז געזונט און ער לאָזט אײך גריסן, — האָט דאָס רױטע װײבל געענטפערט און נאָך רױטער געװאָרן.

דאָס איז געװען דער פּאַראָל. ניסן איז אַרײן. דאָס רױט-באַקיקע װײבל האָט זיך מיט אים צעקושט.

— ענדלעך, — האָט זי געזאָגט, — מיר האָבן שױן אַזױפיל איבערגעקלערט. איר זענט הונגעריק, חבר ?

— פריער פאַר אַלץ, װאַסער, חברטע, — האָט ניסן געזאָגט. — שױן עטלעכע װאָכן, װי איך האָב זיך נישט געװאַשן.

נאָך אין זעלבן אָװנט איז בײ אָט דעם רױט-באַקיקן װײבל אײנגעאָרדנט געװאָרן זײער פרײלעכע תּנאים, מיט בראָנפן, לעקעך, װוּרשט, ביר און אַ סך אַנדערע גוטע זאַכן, װאָס זענען דאָ אױף שמחות. אַ יונגער בחור איז געזעסן אין שבתדיקן קאָסטיום לעבן אַ מײדל אין אַ יום-טובדיקן קלײדל, בײדע זענען זײ געװען די חתן-כלה, װאָס מ'פּראַװעט זײער שמחה. צװישן די געסט זענען געװען עטלעכע מנינים מענטשן, מענער און פרױען. פון די באַקאַנטע זענען געװען בלױז טוביה און זײן טאָכטער באַשקע. דאָס האָט מען געמאַכט אַ ליאַמע פאַר ניסנען דעם צוריקגעקומענעם פון סיביר. נאָר צוליב מורא פאַרן הױז-װעכטער, ער זאָל נישט אָנװײזן אין צירקל אױף די

די ברידער אַשכנזי

מענטשן, װאָס זענען זיך צוזאַמענגעקומען, האָט עס געהײסן, אַז מען מאַכט אַ תּנאים. אַפילו געדרוקטע תּנאים זענען געלעגן גרײט. ניסן האָט דערצײלט װעגן זײן װעג. טוביה האָט דערצײלט װעגן דער לאַגע אין שטאָט.

— לאָדזש איז אונדזער, — האָט ער געזאָגט. — אַז װעסט זיך אָפּרוען עטלעכע װאָכן פון דער נסיעה, װעט מען דיך אַרײנציען אין דער אַרבעט. פעלסט דאָ, ניסן.

— איך דאַרף נישט רוען. — האָט ניסן געזאָגט, — איך װעל גלײך זיך אײנשפּאַנען. גענוג יאָרן געגאַנגען לײדיק.

שױן אין עטלעכע טעג אַרום איז ער אַרײן אין קאָמיטעט. זײן ערשטער אַרױסטריט איז געװען אין בית-המדרש.

צו מנחה און מעריב האָבן זיך אָנגעזאַמלט מאָדנע ייִדן אין גרױסן בית-המדרש, מערסטנס יונגע און קורץ-געקלײדעטע, װאָס זײ דאַװנען זעלטן. דער שמש, װאָס האָט שױן געקענט די נײע מנהגים פון די אחדותניקעס, האָט געװאָלט פאַרכאַפּן די פיש פאַר דער נעץ און װי נאָר דער חזן פאַרן עמוד האָט אױסגעלאָזט דעם לעצטן פּסוק פון קדיש, האָט ער גלײך געגעבן אַ קלאַפּ אין טיש אױפן באַלעמער און אױסגערופן, אַז דער מגיד װעט דרשענען. אָבער אײדער דער מגיד האָט געפּרוּװט אָנטאָן אױף זיך דעם טלית צו דער דרשה, איז שױן געװען די טיר אָפּגעשלאָסן.

— קײנער זאָל נישט פּרובירן אַרױסצוגײן ! — האָט אַ ברײט-פּלײציקער בחור אױסגערופן. — און רעדן װעט נישט דער מגיד, נאָר אונדזער פאָרשטײער. חבר, איר האָט דאָס װאָרט !

ניסן האָט זיך אַרױפגעשטעלט אױף דעם באַלעמער און אַרומגעקוקט זיך איבערן געפּאַקטן עולם. אַ װײלע איז אים געװען שװער צו רעדן. ער האָט זיך שױן געהאַט אָפּגעװױנט פון ייִדישן לשון פאַר די יאָרן טורמע און פאַרשיקונג. באַלד איז ער צוריק אַרײן אין דער שפּראַך. דער גרױסעןגעפּאַקטער עולם, די זיכערקײט פון זײנע מענטשן, װאָס פילן מער זיך נישט דערשראָקן, נאָר װי די באַלעבאַטים, דאָס האָט אים אָנגעפילט מיט װאַרעמקײט און גלױבן. ער האָט געזען, אַז זײן אַרבעט איז נישט געגאַנגען פאַרלױרן. דער האַלדז האָט זיך בײ אים אױפגעבונדן און ער האָט גערעדט פון באַלעמער אַראָפּ, גערעדט מיט פײער, אָנגעצונדן אַלעמען און זיך אַלײן.

די ליכט פאַרן עמוד האָבן געטריפט און געשמאָלצן זיך פון דער אָנגעגליטער היץ אין מקום-קדוש.

גאָרנישט צו דערקענען זענען געװען די באַלוטער געסלעך. אַלע װענט זענען געװען באַהאַנגען מיט פּראָקלאַמאַציעס. די אַרבעטער האָבן זיך אַרומגעדרײט אױף די שמאָלע טראָטואַרן, בײ אַלע ראָגן, פראַנק און פרײ גערעדטאַגיטירט . די פּאָליציאַנטן האָבן זיך אַפילו נישט געװיזן. און אױף די אַרי' בעטער-בערזעס האָט געקאָכט און גערודערט פון לעבן און באַװעגונג. װעבער, שפּולערקעס, זאָקנמאַכערינס, נײטאָרינס, שנײדערס, געגריװעטע שוסטערס, אין קורצע קלײדער און אין לאַנגע קאַפּאָטעס, אין היטעלעך און אין טי-

די ברידער אַשכנזי

357

כעלעך, אַלע האָבן זיך אַרומגעדרײט דאָ, גערעדט מיט זײערע פאָרשטײער אָפּגעהאַלטן מיטינגען, אָפּגעשטימט שטרײקן, געפירט דיסקסיעס, אײנ - געטײלט ליטעראַטור, צונױפגענומען מיטגלידס-אָפּצאָל, און מיטאַמאָל האָט אײנער זיך אַרױפגעכאַפּט אױף די אַקסלען און די אַרומיקע און געהאַלטן אַ רעדע.

פּראָסטע ייִדן, װײבער, דינסט-מײדלעך, אָרעמע הענדלער, אַלע זענען זײ דאָ געקומען אַהער אױסדערצײלן זײערע צרות, זוכן גערעכטיקײט. אױף דער בערזע איז געקומען אַ לאָדזשער שאַכער אױסצוגיסן זײן ביטער האַרץ אױף דעם שלעכטן הױז-װירט, װאָס װיל אים אַרױסװאַרפן פון קעלער-שטוב פאַר נישט צאָלן ס'דירה-געלט ; און צו די אחדותניקעס איז געקומען קלאָגן זיך אַן אָרעם דינסט-מײדל, װאָס די באַלעבאָסטע װיל איר נישט באַצאָלן פאַר אַ זמן לױן ; װײבער פון באַלעגאָלעס זענען געקומען זיך קלאָגן אױף זײערע מאַנען די שיכורים, װאָס פאַרטרינקען דאָס געלט און ברענגען נישט אַהײם קײן גראָשן פאַרדינסט אין שטוב פאַר װײב און קינדער : זמנניקעס און לערן-ייִנגלעך זענען געקומען אָנקלאָגן זײערע באַלעבאַטים, װאָס שלאָגן זײ בײ דער אַרבעט אָדער גיבן זײ נישט גענוג צו עסן. אַפילו פּאָר-פאָלקן װאָס קאָנען נישט אױסקומען צװישן זיך און די רבנים קאָנען זײ נישט אױסגלײכן, זענען געקומען מיט זײערע טענות אױף די בערזעס, כדי בײ די אחדות-לײט צו קריגן יושר און גערעכטיקײט.

אױף די טראָטואַרן, אונטער שנײ און רעגן, אין טומל פון האַנדל און װאַנדל, האָבן די בערזעס געלעבט זײער לעבן, געהאַלטן אױג אױף דער אַרבעט אין די װערקשאַפטן, געפירט אַגיטאַציע, געטײלט ליטעראַטור, אַרומגעריסן זיך מיט די קעגנער, פעסטגעשטעלט לױנען און אַרבעטס-שעהן, אָנגענומען זיך פאַר באַלײדיקטע און געדריקטע, באַשטראָפט די, װאָס פאָלגן נישט די באַפעלן. דאָ זענען אױסגעקליבן געװאָרן דעלעגאַטן, װאָס זענען געגאַנגן איבער די װאַרשטאַטן קאָנטראָלירן די אַרבעט און די לױנען. פון דאַנען זענען געשיקט געװאָרן דרײסטע און שטאַרקע צו װידערשפּעניקע הױזװירטן און שלעכטע באַלעבאָסטעס, כדי צו באַשיצן זײערע געדריקטע לאָקאַטאָרן און באַעולהטע טאָג-לױנער. פון דאַנען זענען אַרױסגעשיקט געװאָרן פאָרשטײער צו געשעפטן און קראָמען, כדי אַװעקצונעמען פון דער אַרבעט די משרתים און פאַרקױפער, װאָס די באַלעבאַטים זײערע װילן זײ האַלטן ביז שפּעט אין דער נאַכט אַרײן. און דאָ זענען אױך צונױפגעשטעלט געװאָרן צעטלען פון די רײכע, װאָס אױף יעדן פון זײ איז ארױפגעלײגט געװאָרן אַ שטײער, אױף אױסצוהאַלטן אַרבעטער-קיכן און אױף צו דרוקן רעװאָלוציאָנערע ליטעראַטור און פּראָקלאַמאַציעס.

מען האָט געפאָלגט די באַפעלן פון דער בערזע, אַ סך מער װי די באַפעלן פון דער פּאָליצײ. װאָרעם שטרענג זענען געװען די פאָרשטײער, װאָס זענען מיט די באַפעלן געקומען. נישט מען האָט זיך געקאָנט בײ זײ אױסקױפן מיט כאַבאַר, װי בײ דער פּאָליצײ, נישט מען האָט געקאָנט אַרױס-

358

די ברידער אַשכנזי

שטעלן אַדװאָקאַטן און מליצי-יושר. זײ האָבן זיך אָפּגערעכנט מיט די, װאָס האָבן די באַפעלן פון דער בערזע נישט געפאָלגט.

און דער קעניג פון דער בערזע, דער אַלמעכטיקער און שטרענגער, איז געװען „טוביה נישט הפקר אַ װעלט", אַ פאַרקאָכטער, אַ פאַרהאַװעטער, מיט דעם פּאַפּירענעם קעלנערל אױף זײן קנאָכיקן האַלדז, איז ער אומעטום געװען פול, און אַלץ געװוּסט, מיט אַלץ געפירט, און קײן זאַך נישט אַראָפּגעלאָזט פון אױג. אים צו הילף, שטענדיק בײ דער האַנט, איז געװען זײן טאָכטער באַשקע. אַ דערװאקסענע שױן, אַ שײנע און אַ געראָטענע, האָט זי שױן לאַנג געקאָנט טאָן אַ שידוך, קינדער ברענגען אױף דער װעלט און אפשר אַפילו אַן אײגענעם װערקשטאַט פירן, אַ באַלעבאָסטע זײן פון עטלעכע װעב-שטולן און געזעלן. אָבער זי איז נישט אָפּגעטראָטן פון פאָטער, װי דעמאָלט, װען זי איז אַ קינד געװען. די מוטער האָט זי געשאָלטן, געזידלט, נביאות איר געזאָגט, אַז צוליב דעם משוגענעם טאַטן װעט זי אײן קײטן ענדיקן. אָבער זי האָט די מוטער נישט געהערט און געקלעפּט צום פאָטער, װי דער פאָטער צו איר.

און פּונקט װי דעמאָלט, װען זי איז צו ניסנען אין שטוב מיטן קױשיל נאָך ליטעראַטור געקומען און געקוקט אױף אים, װי אין אַ בילד אַרײן, אַזױ האָט זי אױך איצט, אַ גרױסע און אַ טאָפּלט עלטערע, געקוקט מיט אױפגעריסענע אױגן אין דעם ברױן-הױטיקן מאַן, װאָס מען האָט אים פון װײטן סיביר אַראָפּגעבראַכט עו װײזן די מענטשן דעם װעג פון זײער לעבן. נאָר גערעדט האָט זי גאָרנישט, קײן װאָרט נישט אַרױסגעבראַכט, און בלױז גערױטלט זיך און געשעמט.

אין איר בליק איז געלעגן דער דרך-ארץ פון אַן אָרעמער אַלט-פרענקישער ייִדיש-באַלמעלאָכישער טאָכטער, װאָס קוקט מיט באַהאַלטענער ליבע און פאַרערונג צום למדנישן ישיבה-בחור, דעם װױל-געלערנטן און עילױ, צו װעלכן זי קאָן קײנמאָל נישט דערגרײכן.

ניסן האָט געפילט איר הײסן בליק אױף זײן ברױנער באַק.

טוביה האָט אַרומגעשפּאַנט איבער די לאָדזשער גאַסן מיט זיכערקײט און מיט זאָרג. ער האָט זיך געפילט, װי דער טאַטע פון באַלוט.

— זעסט, — האָט ער געװיזן ניסנען, פירנדיק אים פון בערזע צו בערזע, — דאָס איז אַלץ אונדזער. אַלץ.

קאַפּיטל דרײצן

דער פּיעטראָקאָװער גובערנאַטאָר פאָן מילער האָט אַרױסגערופן צו זיך אין קאַנצעלאַריע דעם לאָדזשער רב מיט די קהל-לײט.

די קהל-לײט האָבן אָנגעטאָן שװארצע קלײדער און צילינדערס. דער רב האָט באַצירט זײן זײדענע זשופּיצע מיט דעם מעדאַל, װאָס ער האָט

די ברידער אַשכנזי

געקריגן פון קײזערלעכן הױף, און אַװעקגעפאָרן קײן פּיעטראָקאָװ. אָבער דער גובערנאַטאָר האָט זיך נישט איבערגענומען נישט מיט די שװאַרצע קלײדער פון די קהל-לײט און נישט מיט דעם מעדאַל פון רב. ער האָט זײער שװערע רײד גערעדט צו די אַרױסגערופענע ייִדן.

— אײערע ייִדן בונטעװען מיר אױף לאָדזש ! — האָט ער געשריגן. — איך פאַרלאַנג פון אײך, איר זאָלט אײנצױמען אײערע לײט. אַ נישט װעל איך נישט זײן פאַראַנטװאָרטלעך, װען דאָס אױפגערעגטע פאָלק װעט זיך אַלײן מיט זײ אָפּרעכענען !

די קהל-לײט האָבן נידעריק אַראָפּגעבױגן די קעפּ.

— מיר האָבן פאַרשידענע צװישן אונדז, עקסעלענץ, װי די פּאָליאַקן און די דײטשן, — האָבן זײ זיך פאַרענטפערט. — װאָס קאָנען מיר טאָן קעגן די בונטאָװשטשיקעס ?

— דאָס איז אײער זאַך, נישט מײנע. איך װאָרן אײך ! — האָט דער גובערנאַטאָר געזאָגט און אַ זעץ געטאָן מיט דער פױסט אין טיש.

דער לאָדזשער רב, דער רוסיש-רעדער און דער חשוב בײם מלכות, האָט, װי אַלעמאָל, געענטפערט איבערגעטראַכט און מיט אַן אײנפאַל.

— זאָל אײער עקסעלענץ באַװיליקן נאָכצופרעגן בײ זײנע אונטערגעאָרדנטע, צי האָט מען כאָטש אײן מאָל בײ די בונטאָװשטשיקעס געטראָפן אײנעם, װאָס זאָל טראָגן ציצית ?

דער גובערנאַטאָר האָט אים נישט פאַרשטאַנען.

— װאָס מײנט איר צו זאָגן, רב ? — האָט ער אים געפרעגט שטרענג.

דער רב האָט אים אין אַ זײער גראַמאַטיקאַלישן רוסיש, װאָרט בײ װאָרט, אױפגעקלערט, װאָס איז אַזױנס ציצית בײ ייִדן און אַז װער עס טראָגט אָט די ציצית און האַלט זיך אין דער תּורה, דער איז געטרײ צום מלכות און גײט זיך זײן װעג.

דער גובערנאַטאָר האָט זיך עס פאַרצײכנט. גלײך דערנאָך האָבן די פּאָליציאַנטן אין די גאַסן קאָנטראָלירט בײ די אַרעסטירטע, צי זײ טראָגן ציצית. בײ װעמען מען האָט געטראָפן אַ טלית-קטן, האָט מען באַפרײט. די איבעריקע האָט מען געהאַלטן אין אַרעסט. דעם רבס רײד האָבן זיך אױגנבליקלעך איבער דער שטאָט צעטראָגן. ייִדן האָבן אים באַװוּנדערט, אַפילו די חסידים, זײנע קעגנער. די קהל-לײט װאָס דער גובערנאַטאָר האָט אױף זײ אַזױ געקלאַפּט מיט דער פױסט, זענען זיך צונױפגעקומען אױף אַן אַסיפה און גענומען עפּעס טאָן קעגן די בונטאָושטשיקעס. קודם-כל האָבן זײ אין אַלע שולן און בתי-מדרשים געשיקט מגידים, װאָס זאָלן רעדן צװישן מנחה און מעריב פאַר דעם עולם, רעדן װעגן ייִדישקײט און גלױבן, כדי אײנצופלאַנצן שטילקײט און הכנעה בײ די ייִדן. שבת האָבן זײ געשיקט מלמדים אין די אָרעמע בית-המדרשלעך און שולעכלעך, כדי זײ זאָלן מיט זײער תּורה און משלים אָפּציען די יונגע באַלמעלאָכעס און געזעלן פון די בונטאָושטשיקעס און זײערע רעדעס.

די ברידער אַשכנזי

אַז דאָס האָט קײן סך נישט געהאָלפן, האָט מען געשיקט מענטשן צו די װױלע-יונגען און אױפגעהעצט זײ קעגן די אחדותניקעס.

זײ האָבן שױן לאַנג געהאַט אַ בײן האַרץ, די לאָדזשער װױלע-יונגען, אײף די אחדות-לײט. פריער, אײדער די אחדותניקעס האָבן זיך פאַרשפּרײט, האָבן די װױלע-יונגען פון באַלוט געפירט די מלוכה. זײ האָבן געטשעפּעט זיך צו די ייִדישע דינסטמײדלעך און גענומען בײ זײ געלט, כדי צו לאָזן זײ שבת שפּאַצירן אין װאַלד. זײ האָבן גענומען פּרעטענזיע-געלט בײ געזעלן, װאָס זענען אַרומגעגאַנגען מיט מײדלעך. צו יעדן געזעלן, װאָס האָט שפּאַצירט דאָס ערשטע מאָל מיט אַ מײדל, איז אונטערגעקומען אַ װױלער-יונג מיט אַ טענה, אַז דאָס מײדל איז זײן כלה און דעריבער מוז מען אים אָפּצאָלן דערפאַר. װער עס האָט נישט געגעבן קײן רובל, האָט מען אים אַראָפּגעכאַפּט דאָס היטל פון קאָפּ, דאָס זײדענע טיכל פון האַלדז און נאָך אָנגעשלאָגן אױך. אױף פּסח, װען די געזעלן האָבן זיך באַװיזן אין די באַנײטע קלײדער אױף דעם שפּאַציר, האָבן זײ געמוזט געבן די װױלע - יונגען ביר-געלט, „באַגיסן" דעם „תּתחדש", אַ נישט, האָבן די לאָבוסעס זײ אָפּגעגאָסן מיט טינט אָדער גאָר צעשניטן מיט אַ מעסער די פּלײצע.

זינט די אחדותניקעס האָבן זיך באַװיזן, האָבן די געזעלן זיך קעגנגעשטעלט, צונױפגענומען זיך אין אַפילו אָנגעשלאָגן עטלעכע װױלע-יונגען. זײ האָבן דאָס נישט געקאָנט די געזעלן מוחל זײן.

אױסער דעם האָבן די אחדותניקעס גענומען זײ קריכן אין די װעגן. האָבן אױפגעקלערט די דינסטמײדלעך נישט צי גײן מיט די װױלע-יונגען, װאָס װילן זײ פאַרפירן, נאָר קומען בעסער אױף פאַרזאַמלונגען. זײ האָבן אָפּגערעדט די אַרבעטער פון גײן אין די אױסגעלאַסענע הײזער. די נקבות האָבן קײן געשעפטן נישט געמאַכט און נישט געקאָנט צאָלן די „חתנים" קײן טאַשןגעלט. עטלעכע מײדלעך האָבן זײ אַפילו צוגערעדט צו אַנטלױפן פון די הײזלעך און װערן אַרבעטערינס. די בערזעס זענען זײ געגאַנגען אין װעג אַרי' ן. פריער פלעגט מען מיט אַלע ביטערע הערצער קומען צו די װױלע-יונגען. פאַר עטלעכע גילדן האָבן זײ געצװוּנגען אַן אַנטלאָפענעם מאַן אומצוקער'ן זיך צו זײן פאַרלאָזן װײב, פאַר אַ שנאַפּס און אַ גענזענעם פּופּיק האָבן זײ אונטערגעשלאָגן די זײטן בײ אַ שלעכטן באַלעבאָס, װאָס פּײניקט זײן משרת, אױסגעפּאַטשט אַ זינדיק װײבל, װאָס נאַרט אָפּ דעם מאַן, אונטערגעשלאָגן אַן אױג בײ אַ מײדל, װאָס נעמט צו בײ אַן אַנדערער דעם חתן. איצט זענען אַלע באַעולהטע און געליטענע נישט געגאַנגען מער צי די װױלע-יונגען, נאָר צו די בערזעס. חברה איז אַרומגעגאַנגען לײדיק, נישט געהאַט פאַר װאָס צו נעמען אַ שנאַפּס, צו פאַרבײסן אַ גענדזל. אַ סך פון די יונגען, די שטאַרקסטע און געשיקטסטע, װאָס האָבן מיט זײער כוח און געװאַגטקײט געבראַכט כבוד דער חברה, האָבן זיך גאָר געלאָזט פאַראַגיטירן פון די אחדותניקעס און אַריבער צו זײ, נישט געװאָלט מער זיך מיט די פריערדיקע

די ברידער אַשכנזי

חברים באַגעגענען. דאָס אַלץ האָט זײער אױפגעבראַכט די לאָדזשער װױלעיונגען אױף די אחדות-לײט. כסדר זענען אָנגעגאַנגען געשלעגן.

די לאָדזשער סוחרים און נגידים, װאָס האָבן געהאַט פון די אחדות-לײט אַ סך אױסצושטײן, װאָס האָבן אױך פון צײט צו צײט געמוזט נאָך צאָלן די אחדות-פאָרשטײער געלט פאַר זײערע אָרגאַניזאַציעס, האָבן זײער גערן געװאָלט בעסער אָפּצאָלן אַביסל געלט די װױלע-יונגען, אָנרײצן זײ אױף די אַחדות-לײט. כדי זײ צו צעברעכן און אָנלערנען. די װױלע-יונגען האָבן זיך צונױפגערעדט, באַװאָפנט און געגרײט זיך צו אַ מלחמה. צו זײ זענען אױך צוגעשטאַנען אַ סך פון די באַלעגאָלעס. אױך זײ האָבן פון די אַחדותלײט קײן מנוחה נישט געהאַט. זײ האָבן אױפגעהעצט די שמײסערס, די געדונגענע פערד-יונגען, אין געהײסן זײ פאָדערן בעסערע לױנען פאַר דער אַרבעט. אױסער דעם האָבן זײ געלײקנט אין גאָט, אָפּגעלאַכט פון רבנים, צדיקים, תּלמור-תורהס און אַנדערע ייִדישע זאַכן. די באַלעגאָלעס האָבן דאָס נישט געקאָנט פאַרטראָגן.

אָבער װאָס ס'האָט אױפגערעגט ביז גאָר, איז געװען די מעשה מיט דער עלעקטריע. אױפן באַלוט איז אַ יונגער געזעלן פון שװינדזוכט געשטאָרבן. די באַלוטער חברה-קדישא-לײט זענען גלײך געקומען, כדי צו טאָן דעם מת זײן רעכט. זײ האָבן אַפילו מיטגעברענגט אַ טלית-קטן אַ גרײטן פאַרן מת, װײל טאָמער האָט ער נישט געטראָגן קײן ציצית בײם לעבן, זאָל ער כאָטש קומען אין טלית-קטן אױף יענער װעלט. אָבער די אחדותניקעס האָבן אַרױסגעכאַפּט דעם מת, נישט געלאָזט אים מטהר זײן, נישט געלאָזט אים אָנטאָן קײן תּכריכים און קײן טלית-קטן, אײנגעהילט אים אין אַ רױטער פאָן און אים מיט פענער און אַרבעטס-לידער אַװעקגעפירט אױפן בית-עולם. דערבײ האָט אַן אחדותניצע, אַ ליטװאַטשקע אין אַ רױט קלײד, געזאָגט, אַז װען אַ מענטש שטאַרבט, גײט נישט פון אים אַרױס די נשמה, נאָר די עלעקטריע גײט אים אױס.

די קברות-ייִדן און די חברה-קדישא-לײט האָבן די װערטער דערהערט, גלײך זײ פונאַנדערגעטראָגן איבער דער גאַנצער שטאָט, איבער אַלע מערק, בתי-מדרשים, מקוהס, איבער אַלע גאַסן און געסלעך פון דער פּיעטראָקאָװער גאַס ביזן באַלוט. די שטאָט האָט גערױשט.

— עק װעלט, — האָבן ייִדן געזיפצט, — אַפילו גױים גלױבן אין אַ נשמה.

— זײ װעלן ברענגען אַן אומגליק אױף דער שטאָט, מגפות, אָפּגעהיט

זאָל מען װערן, און אומגליקן.

— אױסרײסן דאַרף מען זײ, גאָר אָן רחמנות.

—איבערגעבן צו פּאָליצײ, זײ זאָלן אין קײטן פאַרפױלט װערן.

אַלע מגידים, מלמדים, האָבן װעגן דער עלעקטריע גערעדט אין די

בתי-מדרשים. אַלײן דער רב האָט געדרשנט אין שול און געזאָגט, אַז לױטן

די ברידער אַשכנזי

דין מעג מען די אחדותניקעס אומברענגען, װײל אַזעלכע, אַז זײ טרינקען זיך, שטײט געשריבן, דאַרף מען זײ נישט נאָר נישט ראַטעװען, נאָר נאָך אַראָפּשטופּן אין װאַסער.

מער פון אַלע האָבן זיך געקאָכט די באַלעגאָלעס אין זײערע שולעכלעך און די װױלע-יונגען פון פײפער-געסל. װי נאָר זײ האָבן געכאַפּט אַן אַחדותניק אין אַ װינקל, האָבן זײ אים אונטערגעהאַקט די זײטן. די אחדות-לײט האָבן אָפּגעצאָלט און געשלאָגן די אונטערװעלט-לײט. די פּאָליצײ האָט געהאָלפן די װױלע-יונגען. די בלוטן זענען געװאָרן אױפגעקאָכט. און אין אײנער אַ נאַכט איז די מלחמה אױסגעבראָכן.

אױפן פּרעװעטן-געסל האָט דער פעטער זכריה פּונץ, דער באַלעבאָס פון עטלעכע הײזלעך, חתונה געמאַכט אַ יתומה מיט אַ געגריװעטן שוסטער. ער אַלײן האָט קײן קינדער נישט געהאַט, דער פעטער זכריה, האָט ער דערפאַר אַ יתומה אױפגעהאָדעװעט בײ זיך און זי חתונה געמאַכט נישט מיט אײנעם פון זײנע לײט, נאָר מיט אַ שוסטער, זי זאָל בלײבן אַן אָרנטלעכע ייִדישע טאָכטער. די חתונה איז געװען אַ גרױסע. עטלעכע קאַפּעליעס האָבן געשפּילט. אַ סך געסט זענען זיך צונױפגעקומען פון כלהס און חתנס צד. פון דער כלהס צד זענען געקומען די אַלפאָנסן און גנבים, זכריה פּונצעס לײט. פון חתנס צד זענען געקומען געגריױעטע שוסטער, אױך עטלעכע גאַרבער און זאָטל-מאַכער, אַלץ בחורים געזונטע און אױסגעאַרבעטע, אחדותניקעס אײנס און אײנס.

שױן בײ דער חופּה, װען דאָס רבל פון װױל-יונגערישן שולעכל האָט מיט אַ פאָנפעװאַט װײבעריש קולכל פרום אױסגעזונגען די ברכות, האָבן די אחדותלײט, די אױפגעקלערטע און אַפּיקורסים, נישט געקאָנט זיך אײנהאַלטן און אַרױסגעלאַכט. בײ זכריה פּונץ האָט זיך דער דיקער אָקסישער קאַרק אָנגעגאָסן מיט בלוט.

— אחדות, הער אױף צו לאַכן פון אַ רב, — האָט ער אַ געשרײ געטאָן אונטער דער חופּה, — איך װעל נישט לאָזן !

— עלעקטריע, האַלטן ס'מױל, — האָבן די מחותנים פון זײן צד געװאָרנט.

די שוסטערס, נאָך מער די גאַרבערס און די זאָטל-מאַכער, יונגע אױסגעאַרבעטע און מיט כוחות, האָבן אַרױסגעשטעלט די ברוסטן.

— מיר װילן זען, װען ס'װעט אונדז פאַרמאַכן דאָס מױל, — האָבן זײ געזאָגט.

פױסטן פון בײדע זײטן האָבן זיך געגרײט. דאָס רבל האָט אין מיטן זינגען די ברכות אַװעקגעשטעלט זיך צװישן בײדע און נישט דערלאָזט צו קײן געשלעג.

— נו, אָ, חרפּה ובושה, חתונה, — האָט ער געבעטן זיך בײ זײניקע — שלום.

די ברידער אַשכנזי

די יונגען האָבן זיך אײנגעשטילט.

בײם דרשה-געשאַנק איז װידער געקומען צו אַ מחלוקה. די געסט פון דער כלהס צד האָבן זיך זײער ברײט געשטעלט, געגעבן דרײער-רובלס, פינפערלעך און אַפילו צענערלעך. דער לאָמער שמש פון װױל-יונגערישן שולכעל, אַ געװעזענער גנב, װאָס אױף דער עלטער האָט מען אים געמאַכט פאַר אַ כלי-קודש, האָט זײער פײערלעך געװאָרפן די פּאַפּירלעך אױפן טיש. די אחדותניקעס פון חתנס צד האָבן געשאָנקען האַלבע רובלס, זעלטן אַ גאַנצן רובל. די װױלע-יונגען האָבן פון די אַרבעטער חוזק געמאַכט.

— אחדות, קראַץ זיך שױן אױס, — האָבן זײ גערופן צו די אַרבעטער, װאָס האָבן אַרױסגענומען די האַלבע רובלס פון די מאָגערע בײטעלעך.

— לעקטרע, פּאַק נאָר נישט אַרײן קײן פאַלש געלט...

די אַרבעטער האָבן נישט געשװיגן.

— אונדז קומט נישט אָן גרינג אונדזער געלט, — האָבן זײ געזאָגט, — מיר אַרבעטן שװער און ביטער פאַר יעדן גראָשן, נישט װי אַנדערע.

— פאַר ערלעכער אַרבעט צאַפּט מען אונדז דאָס בלוט.

די װױלע-יונגען האָבן דערפילט דעם שטאָך.

— װעמען װילט עץ שטעכעלירן ? — האָבן זײ געפרעגט מיט כעס.

— דעם, װאָס פילט זיך געטראָפן אין פּינטל אַרײן, — האָבן די אַרבעטער געענטפערט.

אין אײן רגע איז אַ גלאָז ביר געפלױגן פון כלהס צד צו חתנס צד און געטראָפן אַ גאַרבער אין פּנים. ביר מיט בלוט האָט געפלאָסן צוזאַמען פון דעם בחורס פּנים גלײך אױף דעם נײ-פּאַפּירענעם װײסן הערצל, װאָס ער האָט זיך געקױפט צו דער חתונה.

זײנע חברים האָבן געלאָזט עטלעכע גלעזער צו כלהס צד. אין אײן מינוט זענען די טישטעכער פון טיש, צוזאַמען מיט די גלעזער, טעלער און דרשה-געשאַנק-געלט, געלעגן אײף דער ערד. די מענער האָבן פון זיך אַראָפּגעװאָרפן די רעקלעך, געכאַפּט שטולן, לײכטער, מעסערס, װאָס נאָר אונטערן האַנט איז געקומען, און געהאַקט איבער קעפּ. די װײבער האָבן געקװיטשעט, געמאַכט קולות. די אַרבעטער זענען אַרױס מיט אַן עולה. די װױלע-יונגען זענען געװען מער אין צעשלאָגן זײ.

צומאָרגנס האָבן אַלע געגריװעטע שוסטער געװאָרפן די אַרבעט אין די װערקשטאַטן, אױך די זאָטל-מאַכער, רימער, גאַרבער און אַלע אַנדערע אַרבעטער פון לעדער-פאַך. צו זײ זענען צוגעשטאַנען די אָרגאַניזירטע שמײסערס, פלײש-העקער. מיט שטעקנס אין די הענט, מיט מעסערס אין די קעשענעס זענען זײ אַװעק אין פּרעװעטן-געסל און גענומען אױסראָטן די הײזלעך. זײ האָבן אַרױסגעװאָרפן די בעטן און בעטגעװאַנט, צעשניטן די

די ברידער אַשכנזי

קלײדער פון די גאַסן-פרױען, צעבראָכן די אַלטע פּיאַנינאָס און צעפליקט די אױסגעלאַסענע ליטאָגראַפישע בילדער אױף די װענט.

— אַרבעטן גײטס ! — האָבן זײ געשריגן. — אױס הײזלעך און גרינגע פאַרדינסטן.

די נקבות האָבן געמאַכט קולות, געװאַלטן, געריסן זיך די האָר פון קאָפּ און געיאָמערט.

אין געסל איז געװאָרן אַ געװאַלט. זכריה פּוצעס ייִדענע האָט געריסן דאָס אָנגעקאַרבירטע שװאַרצע חתונה-שײטל פון איר קאָפּ.

— זכריה, ראַטעװע די נקבות, — האָט זי געגװאַלדעװעט, — ס'מאַכט אונדז אַ תּל פון דער סחורה !...

אָבער זכריה האָט מורא געהאַט צו ראַטעװען. די אַרבעטער זענען געװען אַ סך. ער איז געלאָפן נאָך זײנע. ביז די װױלע-יונגען זענען געקומען, האָבן די אַרבעטער אַלע הײזלעך פון געסל חרוב געמאַכט. די פעדערן זענען אַרומגעפלױגן װי אַ שנײ אין דער לופט. גלאָז האָט געקנאַקט אונטער די פיס. די װױלע-יונגען זענען געקומען מיט מעסערס. די באַלעגאָלס זענען געגאַנגען לעבן זײ. אָבער די אַרבעטער זענען װי אַן אײזערנע װאַנט געשטאַנען, זײ האָבן מיט די שוסטערישע מעסערס געשניטן פלינק און געשיקט, װי אין לעדער, װען זײ שנײדן. די װױלע-יונגען זענען אַװעק צעשלאָגענע און פאַרשעמטע.

דער זיג פון די אחדותניקעס האָט זיך איבער דער גאַנצער שטאָט צעטראָגן. װױלע-יונגען האָבן געציטערט דורכצוגײן אַ בערזע. אױף די מײסטערס און באַלעבאַטים איז געפאַלן אַ שרעק. אַפילו די פּאָליצײ האָט מער מורא געקריגן פאַר די אחדותניקעס, די באַזיגער פון פײפער-געסל. קײנער האָט נישט געװאַגט מער קעגנצושטעלן זיך אין אַ שול, װען די אחדותלײט זענען געקומען דרשענען, קײנער האָט קײן װאָרט נישט גערעדט, װען די פאָרשטײער זענען געקומען אַװעקנעמען די געזעלן פון דער אַרבעט נאָך זיבן אַזײגער. קײנער האָט נישט פּרובירט זיך צו דינגען, װען די פאָרשטײער זענען געקומען מיט אַ ליסטע אױף באַשטײערן זיך פאַר אַרבעטערקיכן. אַפילו די רעסטאָראַטאָרס האָבן צוגעטראָגן אומזיסט מיטאָגן, װען אַ פאָרשטײער האָט אים אַרבעטסלאָזע אַרײנגעפירט אױף אָפּעסן. פאַבריקאַנטן האָבן מורא געהאַט זיך צו באַװײזן מיט זײערע קאַרעטן. פאָרזיכטיקע זענען זײ אַװעק פון שטאָט קײן אױסלאַנד, איבערלאָזנדיק אַלע געשעפטן בײ זײערע פאַרװאלטער, ביז דער צאָרן װעט אַריבער.

פון די פראָנטן אױפן װײטן מזרח זענען אָנגעקומען אַלץ ערגערע ידיעות. די געצנדינערישע אַזיאַטן האָבן געשלאָגן די רעכט-גלײביקע רוסן אױף דער יבשה און אױפן ים. די בלינדע בעטלער האָבן אין באַהאַלטענע רײד געזונגען איבער די הױפן װעגן די רוסישע מפּלות. קאָזאַקן זענען געװען פול אוּיף אַלע ראָגן פון שטאָט.

די ברידער אַשננזי

קאַפּיטל פערצן

הונצעס פאַבריק האָט זיך אָפּגעשטעלט. די אַרבעטער האָבן געװאָרפן די אַרבעט. דער הױפּט-דירעקטאָר, מאַקס אַשכנזי, איז נישט אַרױס פון פאַבריק, ער האָט מורא געהאַט אױף דער גאַס זיך צו װײזן. מעלכיאָר דער דינער האָט אים אױסגעבעט אַ געלעגער אין דעם פאַרשטאָרבענעם אַלברעכטס ברײטן בעט און אַ גאַנצע נאַכט אים געהיט פון דער צװײטער זײט מיט אַ געלאָדענעם רעװאָלװער אין דער האַנט.

מאַקס אַשכנזי איז זײער שלעכט געשלאָפן אין ברײטן בעט, װאָס דער דירעקטאָר, אַלברעכט, האָט אַזױ באַקװעם אײנגעאָרדנט פאַר זײן ברײטן גוף און פאַר די שפּולערקעס, װאָס פלעגן קומען צו אים אױפרױמען.

די מינוט האָט אַשכנזין געברענט. לױטן קאָנטראַקט מיט דער הױפּטאינטעדאַנטסטװע האָט ער געדאַרפט צושטעלן אַ מאַסע מיליטערישע סחורה. פאַר נישט האַלטן דעם קאָנטראַקט האָט די פאַבריק געדאַרפט צאָלן גרױסע שטראָפן. ער האָט טאַקע פריער קײן רגע די פאַבריק נישט אָפּגעשטעלט. צװײ שיכטן האָבן געאַרבעט, בײטאָג און בײנאַכט. אַלץ איז געװען גוט אײנגעשטעלט, אױסגערעכנט. די פאַבריק האָט געקלאַפּט װי אַ זײגער. יעדע סעקונדע האָט זי אױסגעקלאַפּט גאָלד. אָבער פלוצלונג האָט זי זיך אָפּגעשטעלט.

אין אײן זאַך האָט דער דירעקטאָר מאַקס אַשכנזי פאַרגעסן — אין די אַרבעטער. אַלץ האָט ער אױסגערעכנט, יעדע קלײניקײט. יעדע שרײפל פון דער גרױסער פאַבריק. װעגן די מענטשן האָט ער נישט געטראַכט. זינט ער האָט געלעבט האָט ער װעגן מענטשן נישט געטראַכט. ער האָט געװוּסט, אַז הענט זענען אַלע מאָל דאָ גענוג, מער נאָך װיפיל מען דאַרף. אױך האָט ער געװוּסט, אַז הענט דאַרפן אַרבעטן, אַרבעטן װיפל נאָר מען װיל. מיט אַמאָל האָבן זיך די הענט קעגנגעשטעלט, אין אײנעם אַ טאָג, װען ער איז געזעסן בײ זיך אין קאַבינעט, פאַרװאָרפן מיט אַרבעט און געשעפטן, איז אים מעלכיאָר דער דינער געקומען מעלדן, אַז אַ דעלעגאַציע פון די פאַבריק-אַרבעטער װיל מיט אים רעדן.

— אַ דעלעגאַציע פון די פאַבריק -אַרבעטער ? — האָט מאַקס אַשכנזי איבערגעפרעגט מיט שטױנונג. — איך האָב איצט קײן צײט נישט, אַן אַנדערש מאָל.

מעלכיאָר איז אַרױס און איבערגעגעבן דעם הער הײפּט-דירעקנזאָרס רײד צו די אַרבעטער. געמײנט האָט ער, אַז זײ װעלן אַרױס, װי שטענדיק אין אַזאַ פאַל. אָבער די אַרבעטער זענען נישט אַרױסגעגאַנגען.

— זאָג דעם דירעקטאָר, — האָבן זײ געזאָגט, — אַז אױך מיר האָבן

די ברידער אַשכנזי

נישט קײן צײט, און אױב ער װעט אונדז גלײך נישט אױפנעמען, שטעלט מען אָפּ די פאַבריק.

מאַקס אַשכנזי האָט זיך עטלעכע מאָל, אײנס נאָכן אַנדערן, אַ קראַץ געטאָן אין זײן שפּיץ בערדל. דער װײכער פאָטעל איז אים געװאָרן פּלוצלונג האַרט. באַלד האָט ער אױסגעגלײכט דעם קראַװאַט, װאָס ליגט תּמיד בײ אים אין אַ זײט. ער האָט אָפּגעשאָקלט דאָס אַש פון די לאַצן, טיפער פאַררוקט זיך אין פאָטעל און פאַררױכערט אַ פרישן ציגאַר, אַ גרױסן און אַ שמעקנדיקן. ער האָט אָנגענומען די סאַמע װיכטיקסטע מינע אױף זײן נישט-אָנזעעװדיק פּנים. דערנאָך האָט ער אַזױ זיך געשריבן עטלעכע װערטער אױף אַ שטיקל פּאַפּיר. װערטער אָן אַ זין, װאָס זענען אױסגערעכנט בלױז אױף צו פאַרציען איבעריקע עטלעכע מינוט, צו װײזן די װאַרטנדיקע, אַז נישקשה, ער האָט צײט.

די אַרבעטער זענען אַרײנגעקומען מיט די היטלען אין די הענט, אָבער זיכער און גלײך. טײל האָבן אַפילו נישט רעכט די פאַרבלאָטיקטע שטיװל אָפּגעװישט. מאַקס אַשכנזי האָט זײ באַגעגנט מיט אַ קנױל רױך פון זײן ציגאַר, אַ געדיכטן און אַ שמעקעדיקן.

— װאָס איז געשען ? — האָט ער געפרעגט פון רױך אַרױס.

— מיר קומען אין אַ דעלעגאַציע פון אַלע אַרבעטער פון דער פאַבריק, — האָבן די אַרבעטער געזאָגט און גענומען לײענען פון אַ פּאַפּיר אַרױס אַלע באַדינגונגען, װאָס זײ שטעלן אַרױס.

מאַקס אַשכנזין האָבן שטאַרק געביסן די הענט, אַרױסצוכאַפּן דאָס פּאַפּיר פון די מענטשנס הענט, צעקנײטשן עס און עס אַװעקװאַרפן, װי ער האָט דעמאָלט געטאָן, װען ער איז נאָר אַרײן אין שװערס װעבערײ און אין אײנעם אַ שבת-צונאַכטס זענען די װעבער געקומען צום אים מיט זײער פּאַפּירל. אָבער ער האָט זיך אײנגעהאַלטן. אַ מענטש דאַרף װיסן די צײט, — האָט ער געדענקט, — ואו און װען. נײן, נישט מיט זײ קאָן מען אָנגײן, װי מיט די האַנט-װעבער אַמאָל. דאָס זענען גױים, רוצחים, — האָט ער געדענקט, — בײ זײ איז רעכט געװען דעם פאַרשטאָרבענעם אַלברעכט ארױסצופירן אױף אַ טאַטשקע מיט אַ בעזעם אין דער האַנט. בײ אַזעלכע שפּילט אַפילו קײן ראָלע נישט אַ מעסער אַרױסצוכאַפּן. דאָס לעבן בײ אַזעלכע האָט גאָר קײן װערט נישט. נישט אַ פרעמד לעבן, נישט אַפילו דאָס אײגענע און ער האָט מיט די הענט געצױגן בײדע שפּיצן פון װעסטל, װי זײ װאַלטן געװען צו קורץ, און ער האָט אױסגעהערט די באַדינגונגען אײנעם נאָכן צװײטן.

זײער שװערע באַדינגונגען זענען דאָס פאַר מאַקס אַשכנזין געװען. נישט אין צורי שיכטן האָבן די אַרבעטער געװאָלט אַרבעטן אין פאַבריק אין פאַרלױף פון מעת-לעת, נאָר אין דרײ שיכטן, צו אַכט שעה אַ שיכט. מאַקס אַשכנזי איז אױפגעשפּרונגען פון אָרט.

די ברידער אַשכנזי

— װי לאַנג איז, אַז מען האָט געאַרבעט זעכצן שעה אַ טאָג ? — האָט ער געפרעגט. — איצט זענען שױן צװעלף שעה אױך צופיל ?

— מיר קאָנען אַרבעטן צו צװעלף שעה, — האָבן די אַרבעטער געענטפערט, — אָבער פאַר די איבעריקע פיר שעה זאָל באַזונדערס געצאָלט װערן.

— אױסגעשלאָסן ! — האָט מאַקס אַשכנזי געענטפערט.

— פאַר נאַכט-שעהן מיט פופציק פּראָצענט טײערער פון טאָג-אַרבעט, — האָבן די דעלעגאַטן געלײענט פון פּאַפּיר אַרױס.

— אומזין, — האָט מאַקס אַשכנזי אַװעקגעמאַכט מיט דער האַנט.

— און דעם לױן העכערן מיט פינף און צװאַנציק פּראָצענט, — האָבן די מענטשן װײטער געלײענט זײערס.

— דאָס איז אַלץ ? — האָט אַשכנזי געפרעגט מיט שפּאָט.

— דערװײל אַלץ, — האָבן די אַרבעטער געלאַסן געענטפערט.

מאַקס אַשכנזי האָט זיך אָנגענומען בײם שפּיץ בערדעלע און עס צעשױבערט.

— איך מײן, אַז כאָטש איר זענט אַרבעטער, קאָנט איר צוביסלעך רעכענען, — האָט ער געזאָגט און געװאַרט אױף אַן ענטפער.

די מענטשן האָבן נישט געװוּסט, צו װאָס ער צילט, און זײ האָבן געשװיגן.

מאַקס אַשכנזי האָט גיך אָנגעװאָרפן אױף אַ פּאַפּיר ציפערן.

— װען איך זאָל האָכגעבן בלױז אַ העלפט פון אײערע פאָדערונגען, — האָט ער געװיזן מיט אַ פינגער אױף די ציפערן, — דאַרף די פאַבריק דערלײגן, און דערלײגן קאָן נישט די פאַבריק.

— מיר האָבן אונדזערע רעכענונגען, — האָבן די מענטשן געזאָגט, — די חשבונות פון דער פאַבריק איז נישט אונדזער זאַך, נאָר דעם הער דירעקטאָרס.

מאַקס אַשכנזי האָט האַסטיק אָפּגעשאָקלט דעם אַש פון ציגאַר, אַזש ער האָט דעם גאַנצן ענגלישן קאָסטיום זיך אָפּגעשאָטן.

— נײן, דאָס איז אונדזער אַלעמענס זאַך, — האָט ער געזאָגט מיט אַ שמײכל, — מיר אַלע דאַרפן זײן פאַראינטערעסירט אין די חשבונות פון דער פאַבריק, אַלע, װאָס מיר אַרבעטן דאָ, װען נישט, װעט מען מוזן די פאַבריק שליסן.

— דאָס איז דעם הער דירעקטאָרס זאַך, — האָבן די דעלעגאַטן געענטפערט.

— לײכט איז אַ פאַבריק צו שליסן, אָבער שװער צוריק צו עפענען, — האָט ער געלערנט מיט אַ פינגער. — די צײט איז אַ ביטערע. טױזנטער אַרבעטער פון אַנדערע אָפּגעשטעלטע פאַבריקן װאָלטן זיך געװוּנטשן צו האָבן אַרבעט. איך האָב די פאַבריק נישט אָפּגעשטעלט, אױסגעזוכט אַרבעט פאַר אײך. דאָס איז אײער דאַנק ?

די ברידער אַשכנזי

— דער הער דירעקטאָר האָט נישט פאַר אונדז געזאָרגט, נאָר פאַר זיך, — —האָבן די אַרבעטער געענטפערט. — אױב די דירעקציע װעט נישט אײנגײן אױף אונדזערע באַדינגונגען, װעלן מיר שטרײקן.

מאַקס אַשכנזי האָט אָנגענומען די פּאָליטיק פון די קלײנע שװאַכע חיהלעך, װאָס אַז זײ זענען אין אַ געפאַר פאַר אַ שונא, מאַכן זײ זיך געפּגרט.

— איך בין דאָ נישט מער װי אַן אָנגעשטעלטער, — האָט ער געזאָגט, — אַזױ גוט װי איר. די פאַבריק געהער צו די הערן באַראָנען. זײ זענען נישטאָ אין לאַנד. נאָר זײ קאָנען אין אַזעלכע גרױסע פראַגן אַנטשליסן. װי נאָר זײ װעלן קומען, װעט איר זײ דירעקט שטעלן אײערע פאָדערונגען. איך קאָן גאָרנישט אַנטשליסן אָן די הערן באַראָנען.

ער האָט געװאָלט געװינען צײט. װאָס, װאָס, נאָר אָפּשטעלן די פאַבריק איצט האָט ער נישט געקאָנט. אָבער די אַרבעטער האָבן אים קײן צײט נישט געװאָלט געבן.

— מיר קענען נישט די הערן באַראָנען, נאָר די דירעקציע, — האָבן זײ געענטפערט. — מיר גיבן צײט דעם הער דירעקטאָר עטלעכע טעג אָנצופרעגן טעלעגראַפיש די הערן באַראָנען. װאַרטן אױף זײער קומען װעלן מיר נישט.

פאַר די עטלעכע טעג צײט האָט אַשכנזי געפּרוּװט פאַרשידנס צו ראַטעװען די לאַגע. קודם כל האָט ער געפּרוּװט גײן מיטן אַלטן װעג, װאָס האָט אים זײער גוט אַמאָל אַרױסגעהאָלפן, װען ער איז נאָך בײם שװער אין דער װעבערײ געװען, מיט פּאָליצײ. ער האָט מער נישט געשיקט נאָך דער מאַכער ליפּע חלפן. ער האָט אַלײן דעם אָבערפּאָליצמײסטער אײנגעלאַדן אין אַ רעסטאָראַן אױף אַ מיטאָג און אָנגעטאַפּט בײ אים דעם דופק. די פאַבריק אַרבעט נישט מער פּריװאַט איצט. זי מאַכט מיליטערישע סחורות, פאַר די זעלנער אױפן פראָנט. זי טוט פּאַטריאָטישע אַרבעט און דערמיט, װאָס די אַרבעטער װילן אָפּשטעלן די אַרבעט, שעדיקן זײ דעם פראָנט. די מאַכט דאַרף אַלץ טאָן, נישט צו דערלאָזן דערצו, זעלנער אַרײנשיקן, די בונטאָװשטשיקעס אָנלערנען, און די אַרבעטער װעלן װײטער אַרבעטן װי פריער. דער פּאָליצמײסטער האָט אָפּגעלעקט זײנע װאָנצעס פון דעם געשמאַקן װײן און געשאָקלט מיטן קאָפּ אױף נײן.

ער קאָן נישט איצט זיך אַרײנמישן אין דער פאַבריק צו די אַרבעטער. מען האָט גענוג צרות פון זײ אַזױ אױך. די פּאָליציאַנטן זענען אָנגעשראָקן. אַלע טאָג שיסט מען אַן אַנדערן. אױך דער גובערנאַטאָר װעט זיך נישט מישן. נישט די פריערדיקע צײטן. דאָס בעסטע איז אַלײן דורכצוקומען מיט זײ.

מאַקס אַשכנזי איז געגאַנגען אױף אַנדערע װעגן. ער האָט געלאָזט רופן צו זיך עטלעכע פון די דעלעגאַטן, יעדן באַזונדער און בסוד, און געגעבן צו פאַרשטײן, אַז זײ זאָלן אױפהערן צו פאַרזאָרגן קהל, נאָר זיך אַלײן, און די דירעקציע װעט זײ דערפאַר לײטיש באַלױנען, גאָר קײן עולה נישט

די ברידער אַשכנזי

369

טאָן. אָבער זײ האָבן נישט געלאָזט רעדן צו זיך. טײל האָבן זיך באַלײדיקט אַנדערע האָבן מורא געהאַט, געהיט זיך די פעל.

מאַקס אַשכנזי האָט געהײסן זײנע מענטשן װערבירן אין גאַס אַרבעטסלאָזע װעבער און שפּולערקעס, כדי אָפּצושרעקן זײנע אַרבעטער און ברעכן זײ. אָבער קײנער איז נישט געגאַנגען. מען האָט מורא געהאַט פאַרן לעבן. אַ סך זענען געװען פאַראַגיטירט דורך די רעװאָלוציאָנערן און מיטגעהאַלטן מיט די שטרײקער.

אַז עס איז מער גאָרנישט געבליבן װאָס צו טאָן, איז אַשכנזי געגאַנגען אױפן לעצטן — אָפּשטעלן די פאַבריק, געבן די אַרבעטער צו פאַרזוכן דעם טעם פון הונגער און אױסמאַטערן זײ. זאָלן נאָר אַריבערלױפן עטלעכע װאָכן, האָט ער געטראַכט, זאָלן זײ אױפעסן די לעצטע ברױט און קאַרטאָפל, װאָס זײ האָבן אָפּגעשפּאָרט, און זײ װעלן קומען זיך בעטן. אמת, עס טױג נישט פאַר דער פאַבריק זיך אָפּצושטעלן איצט, גראָד אין אַ צײט, װען מען דאַרף אַרבעטן בײטאָג און בײנאַכט און מען מוז צושטעלן גרױסע קװאַנטומס סחורה. דאָס איז אַן אומגליק פאַר דער פאַבריק, אָבער זאָלן זײ נאָר מיד װערן, קומען זיך בעטן, און זײ װעלן פאַר אַלע שאָדנס אָפּצאָלן. מיט פּראָצענט װעלן זײ צאָלן.

פאַרשלאָסן די לײדיקע פאַבריק אױף זיבן שלעסער, האָט מאַקס אַשכנזי זיך דאָרט פאַרבאַריקאַדירט און געװאַרט אױף דעם טאָג פון זײ, זיג. ער האָט מורא געהאַט זיך צו װײזן אױסער די פאַבריק-טױערן אין די אומרואיקע טעג, װען טױזנטער פון זײנע אַרבעטער האָבן אַרומגעשלענדערט זיך אין די גאַסן און אױף די װעגן, אױפגעהעצטע פון די פּראָקלאַמאַציעס און אַגיטירטע פון די רעװאָלוציאָנערע רעדנער. ער האָט געװױנט אײנער אַלײן אין דער בחורשער װױנונג פון דעם פריערדיקן דירעקטאָר אַלברעכט, געשלאָפן אין זײן בעט און געגעסן פון דעם, װאָס מ'האָט אים פון דער הײם צוגעשיקט אין פאַבריק אַרײן. מען האָט קײנעם נישט אַרײנגעלאָזט אין פאַבריק, װי אין אַ פעסטונג. מעלכיאָר, דער דינער איז כסדר געזעסן מיטן געלאָדענעם רעװאָלװער בײ דער טיר. פון גרױס לאַנגװײליקײט האָט אַשכנזי אַפילו גענומען לײענען די בולװאַר-ראָמאַנען, װאָס זענען פאַרבליבן נאָך דעם פאַרשטאָרבענעם אַלברעכט. גאַנצע נעכט האָט ער זײ געלײענט. ער האָט נישט געקאָנט שלאָפן אין די נעכט, אין די רואיקע און לאַנגע. אָן דעם גערױש פון מאַשינען האָט אים קײן שלאָף נישט גענומען. אָבער זײ זענען נישט געקומען, די אַרבעטער, בעטן אים, װי ער האָט געװאַרט.

די רעװאָלוציאָנערן זעענן איצט געװען די הערשער אין שטאָט. זײ האָבן געהאַט די אַרבעטער פון הונצעס פאַבריק אין די הענט. אַלע, די פּױלישע, די דײטשע, און קאָכעדיקער און פאַרביסענער װי אַלע — די אידישע רעװאָלוציאָנערן, די אחדות-לײט, האָבן טױזנטער פּראָקלאַמאַציעס פונאַנדערגעטײלט, פײערדיקע רעדעס געהאַלטן פאַר די אַרבעטער, גערופן

0 37

די ברידער אַשכנזי

נישט אונטערצוגעבן זיך, געהעצט קעגן די הונצעס און קעגן דירעקטאָר אַשכנזי.

גאָרנישט גערוט אין די טעג האָט ניסן. ער האָט זיך מיט די דײטשע מײסטערס געטראָפן, געלט געזאַמלט פאַר די שטרײקער, רעדעס געהאַלטן, פראָקלאַמאַציעס געשריבן. נײן, דאָס איז מער נישט געװען קײן אַמאָליקער קאַמף מיט שמחה מאירן, װי דעמאָלט אױפן באַלוט. דאָס איז געװען אַ שטרײק פון טױזנטער קאַמף-אַרבעטער, אַ קאַמף פון פּראָלעטאַריער קעגן גרױס-קאַפּיטאַל, קעגן די מאַנופאַקטור-באַראָנען און זײער פירער אַשכנזי. דאָ איז װערט צו קעמפן, צוצולײגן אַ האַנט.

זײ האָבן זיך נישט אַזױ געאײלט מיט שטרײקן און רעװאָלוציעס, אָט די דײטשע און פּױלישע אַרבעטער, װי עס האָבן זיך געאײלט די ייִדישע אַרבעטער פון די קלײנע װערקשטאַטן. זײ זענען נאָך אַלץ געװען פאַרטאָן אין זײערע ביר-שענקען, אין די שפּאַצירן אױף די פעלדער אין זונטיק אין אין אַנדערע גױאישע פאַרגעניגנס, װאָס זײ האָבן געהאַלטן פאַר בעסער, אײדער צו הערן רעדעס װעגן פּאָליטישער עקאָנאָמיע אין די קרײזלעך. דערױף זענען געװען מער בעלנים די ייִדישע געזעלן. ניסן האָט דערפון שטאַרק געליטן. איצט האָט ער זיך דערװאַרט. די גרױסע פאַבריקן האָבן גענומען זיך רירן. אױך אין די שװער-פאַרצױמטע פעסטונגען איז אַרײן דער פונק פון דער רעװאָלוציע. און ניסן האָט אַלץ געטאָן דעם פונק פונאַנדערצובלאָזן אין אַ גרױס פײער, אַ העליש און פלאַקערדיקס. אַ ברױןהױטיקער, אַ שװאַרץ-אױגיקער, מיט דעם שװאַרצן בערדל, װאָס בײ די באַקן נעמט עס אָן דעם אױסזען פון פּיאות, האָט ער זיך געטראָגן איבער דעם צעשטורעמטן לאָדזש, געשריבן פּראָקלאַמאַציעס, גערעדט אױף פאַרזאַמלונגען, אױפגעקלערט, פײער אונטערגעגעבן, גאַנצע נעכט אין ענגע, אָנגעשטאָפּטע, פאַררױכערטע צימערן באַראַטונגען אָפּגעהאַלטן, אױף עטלעכע שעה בלױז אין די קלײדער אױף אַ באַנק אַביסל שלאָף אַרײנגעכאַפּט. אים צו הילף זענען געקומען זײנע מענטשן. דעם גאַנצן ייִדישן ברען און אימפּעט האָבן זײ אַרײנגעטראָגן אין דעם געלאַסענעם גױאישן שטרײק.

מאַקס אַשכנזי איז געװאָרן בלױ פון כעס אין זײן באַהאַלטענער פאַב-ריקס-װױנונג , װען זײנע פאַרטרױאונגס-מענטשן האָבן אים דערצײלט װעגן דעם באַלוט, װאָס פירט איצט מלחמה קעגן זײן פאַבריק. װאָס װילן זײ ? װאָס מישן זײ זיך ? נישט זײ אַרבעטן בײ אים, נישט זײ װעלן אַמאָל אַרבעטן. און װאָס דאַרט זײ דער קאָפּ פאַר די גױאישע אַרבעטער ? תּחילת האָט ער געברענט פון צאָרן אױף אָט דעם מורה-הוראהס זון, װאָס פאַרקאָכט די גאַנצע קאַשע. אָפּרױמען אַזאַ עובר-ישראל װאָלט מען געדאַרפט, פאַרשיקן אים, װי אַמאָל, ער זאָל נישט װיסן, װוּ זײן געבײן װעט אַװעקקומען. ער מיט זײנע לײט האָבן דאָס אױפגעהעצט לאָדזש. װען נישט זײ, װאָלט געװען שטיל און שאַ. די גױים װילן גאָר אַרבעטן, זײ האָבן כוח דערצו און עס אַרט זײ נישט אַ שעה מער אַרבעט אָדער אַ שעה װײניקער אַרבעט.

די ברידער אַשכנזי

1 37

דער עיקר איז בײ זײ אָפּצונעמען שבת דעם לױן און גײן אין שענק. דאָס זענען אַלץ ייִדישע מעשות. זײ זענען שװאַך, זײ קאָנען אַלײן נישט אַרבעטן און פאַרדרײען די גױים די קעפּ, רעדן זײ אײן אַ לונג-און-לעבער אױף דער נאָז, מיט סאָציאַליזם, אחדות. זײ װעלן נאָך ברענגען דערצו, אַז זײ װעלן אױפרײצן די גױים, צעיושען דאָס טריפהנע בלוט, און אױסגײן װעט עס צו ייִדישע קעפּ, װי אַלעמאָל. מאַקס אַשכנזי האָט געביסן די ליפּן פאַר צאָרן. װאָלט ער נאָר געקאָנט, װאָלטן די צײטן נישט געװען אַזעלכע אומרואיקע, װאָלט ער זײ, די עוכרי-ישראלים, אָנגעלערנט. אַ מצוה איז אָנצולערנען אַזעלכע, װאָס גײען קעגן ייִדן, פאַר גױים.

אָבער אָנלערנען די באַלוט-לײט האָט ער נישט געקאָנט. נישט נאָר ער, נאָר אַפילו די פּאָליצײ איז געװען שװאַך קעגן זײ, מורא געהאַט מיט זײ זיך אָנצוהױבן. זײ זענען ' טאַקע די באַלעבאַטים פון שטאָט געװאָרן, אַז אָך און װײ. זײ שיקן אַפילו זײערע פאָרשטײער געלט זאַמלען און מען מוז זײ געבן. אױך איצט האָבן זײ זײן פאַבריק אױפגעהעצט, אַ פײער צעבלאָזן. אין אַלע זײערע פּראָקלאַמאַציעס העצן זײ קעגן אים, זידלען און שנידלען אים, דערצײלן די אַרבעטער, אַז ער איז זײער בלוט-זױגער, עקספּלואַטאַטאָר. די גױים גלױבן זײ, און װער װײס, צו װאָס מען קאָן דערפירן ! װאָס שפּילט בײ אַזעלכע צעיושעטע גױים אַ ראָלע צו שיקן אים אַ קױל אין קאָפּ אָדער געבן אים אַ מעסער אין רוקן ? אמת, ער זיצט אין דער פאַבריק, דערװײל, באַװאַכט. אָבער אײביק זיצן אַזױ קאָן מען נישט. יעדער טאָג, יעדע שעה, יעדע מינוט אַפילו ברענט. פון דער אינטעדאַנטסטװע פאָדערט מען סחורה. געשעפטן זענען דאָ אַ װעלט. מען דאַרף אַרױספאָרן, באַװעגן זיך, טאָן עפּעס. און אין אײנער אַ שלאָפלאָזער נאַכט אױף דעם ברײטן בעט פון פאַרשטאָרבענעם דירעקטאָר אַלברעכט, צװישן טױזנטער געדאַנקען און אײנפאַלן, האָט זיך אױך מאַקס אַשכנזי דערטראַכט, אַז עס איז כדאי מיט אָט די באַלוט-לײט, מיט דעם פירער זײערן, דעם מורה-הוראהס זון, זיך צו זען און דורכרעדן.

זײ זענען טאַקע שקצים, עוכרי-ישראלים, אָבער דורכרעדן זיך מיט זײ איז װערט. ער האָט שטאַרק געגלױבט אין זײן שכל, מאַקס אַשכנזי, אין זײן כוח פון איבעררעדן אַ מענטש. אַגב, איז דער ניסן נישט קײן גראָבער יונג. אָ-האָ, ער איז אים נאָך בײם פאָטער זײנעם, ר' נאָסקע, געקראָכן אין װעג אַרײן בײ דער גמרא. אמת, ער האָט מיט אים אַמאָל עפּעס עסקים געהאַט, דעמאָלט װען ער איז געקומען צו אים אין אײנעם אַ שבת-צו-נאַכטס װעגן די װעבער פון זײן שװערס װעבערײ. דערנאָך האָט מען יענעם טאַקע פאַרשיקט. אָבער, ערשטנס, װײסט קײנער נישט, אַז ער האָט עפּעס דערבײ אַ חלק געהאַט. דער ליטװאַק, דאָס שרײבערל, האָט צוגעזאָגט, אַז ער װעט װעגן דעם קײן פּיפּס נישט געבן. איבעריקנס, זענען עס שױן אַלטע מעשות. ער איז שױן דערנאָך געזעסן פאַר אַנדערע חטאיס, פאַרגעסן זיך גאָר. פאַרקערט, טאָמער טראָגט ער זיך טאַקע אַרום מיט אַ כעס אױף אים, װעט

2 37

די ברידער אַשכנזי

ער אים אױפװײזן, אַז ער איז גאָט די נשמה שולדיק. די פּאָליצײ אַלײן האָט זיך אַרײנגעמישט דעמאָלט. פאַרקערט, ער האָט נאָך געבעטן פאַר זײ, נאָר עס האָט נישט געהאָלפן. אָ, זאָל ער זיך גאָר צונױפרעדן מיט אים, װעט ער אים אינגאַנצן נעמען. ער האָט, דאַנקען גאָט, אַ כוח צו רעדן צו מענטשן, רעדן צום שכל און צום האַרץ.

אין ער האָט זיך אַװעקגעזעצט צום טיש און אָנגעשריבן אַ בריװ צו זײן אַמאָליקן חדר-חבר. אין אַ לױמדישן לשון-קודש, װי מען שרײבט צו אַ בכבודן מענטש און תּלמיד-חכם, פול מיט גלײכװערטלעך און ציטאַטן פון דער גמרא, מיט היפּשע לשון-קודשדיקע שבחים און לױב-לידער צו דעם געערטן מאַן, װאָס פאַרדינט כבוד און לױב פאַר זײנע מעלות, יחוס און אײדלקײט, האָט ער געבעטן אים צו באַװיליקן מטריח צו זײן זיך אין זײן פאַבריק, כדי צו רעדן מיט אים ענינים,י װאָס שטײען אין שפּיץ פון דער װעלט. דערבײ האָט ער אױך צוגעגעבן, אַז נישט, חלילה, צוליב גרױסהאַלטערײ אָדער פּוסטער גאוה בעט ער דעם הױכן גאַסט צו קומען צו זיך, אַנשטאָט גײן צו דער שװעל פון זײן טיר, נאָר פּשוט דערפאַר, װײל צוליב טעמים, װאָס זענען פאַרשטענדלעך פאַר מענטשן פון שכל, װי זײן כבוד איז, קאָן ער נישט אַרױס פון דער פאַבריק. עס איז גענוג פאַר דעם חכם בלױז אַ װוּנק ! עס װעט זײן אַ גרױסער נחת-רוח צו זען דעם הױכן גאַסט אין די װענט פון מײן אָרעם געצעלט, האָט אַשכנזי פאַרענדיקט און אונטערגעשריבן זיך : פון מיר, דער, װאָס דערװאַרט אײער הױכן װיזיט, שמחה מאיר הלױ אַשכנזי.

מיט די שענסטע לומדישע אותיות האָט ער דעם לאַנגן בריװ אָנגעשריבן, איבערגעלײענט אים מיט צופרידנקײט און אים אַװעקגעגעבן אַ מענטש זײנעם, װאָס זאָל זען דעם אַדרעסאַט פון אונטער דער ערד אױסצוזוכן און איבערגעבן. אױף דער בערזע װעט ער שױן דערגײן,.

עטלעכע שעה צײט האָט דער קאָמיטעט דיסקוטירט װעגן דעם בריװ, װאָס איז אָנגעקומען פון דעם פײנטלעכן לאַגער — איגנאָרירן אים ? ענטיפערן מיט אַן אָפּזאָג ? אָדער אָננעמען די אײנלאַדונג ? טוביה האָט נישט געהײסן גײן. ער האָט מורא געהאַט פאַר פּראָװאָקאַציע. מעגלעך, אַז דאָרט איז גאָר פּאָליצײ דאָ און מען װעט ניסנען גלײך אַרעסטירן, אָבער ניסן האָט נישט געגלױבט אין דעם. נײן, ער איז נישט אַזױ נאַריש, אַשכנזי, צו גײן איצט אױף אַזאַ זאַך. ער איז אַ מענטש אַ פּראַקטישער, אַ בעל-שכל און אױב ער שיקט אַ בריװ צו רעדן װעגן זאַכן, װאָס שטײען אין דער שפּיץ פון דער װעלט, איז װערט אים אױסצוהערן. מען דאַרף אַלע מאָל קענען דעם קעגנער. אָבער אַלײן גײן האָט ער נישט געװאָלט, ס'זאָל נישט ברענגען צו קײן פאַרדאַכט בײ די אַרבעטער. און אין אָװנט, דורך װעגן און אומװעגן, מיט נאָך צװײ באַגלײטער, איז ניסן אַװעק אין פאַבריק. דאָס טױער האָט זיך, װי אין אַ טורמע, שװער געעפנט און צוריק פאַרשלאָסן. מאַקס אַשכנזי האָט געװאַרט בײ דער אָפענער טיר פון זײן קאַבינעט. אַ װײלע,

די ברידער אַשכנזי

אַז ער האָט דערזען דרײ מענטשן, איז ער געװאָרן פאַרכמורעט. ער האָט תּמיד ליב געהאַט צו רעדן מיט מענטשן אױג אױף אױג. אָבער באַלד האָט ער אָנגעטאָן אױף זײן פּנים אַ פרײנטלעכע מכניס-אורחדיקע מינע און אַלעמען געדריקט די הענט.

— עס פרױט מיך זײער, — האָט ער גערעדט אין זײן דײטש. — ביטע, מײנע הערן.

אָנגעהױבן האָט מאַקס אַשכנזי מיט תּורה.

— גלײך דערקענט, — האָט ער געזאָגט צו ניסנען. — פאָרט אַן אױג פון אַ תּלמיד-חכם...

ער האָט נישט געװוּסט גענױ, װי אַזױ צו דעם ניסנען צו רעדן, אױף „דו", װי צו אַן אַמאָליקן חבר פון אײן חדר, אָדער אױף „איר" — און ער האָט געפּלאָנטערט אַביסל. אָבער ניסן האָט זיך געהאַלטן רעזערװירט און אַשכנזי האָט אים געזאָגט „זי", אױף דײטש...

— אָבװאָהל שױן אײא היפּשע צײט פאָריבער איז, זינד װיר האָבען בײם טאַטען, בײ ר' נאָסקע, שטודירט, געדענק איך נאָך דעם לעצטן שיעור, װאָס מיר האָבן געלערנט, — האָט ער געזאָגט אַ שײנענדיקער, — די שיטה פון כחל... איך קען עס נאָך פון אױסװײניק...

ער האָט אַ בליק געטאָן אױף די זיצנדיקע אַרום און אָנגעהױבן זאָגן גיך די שיטה, דרײענדיק דערבײ מיטן פינגער, פּונקט װי אַמאָל בײ דער גמרא.

— געדענקען זי עס, ניסן ? — האָט ער געפרעגט.

— איך פאַרנעם זיך מער נישט דערמיט, — האָט ניסן קאַלט געענטפערט.

— אַ שאָד, אַ שאָד, — האָט אַשכנזי באַדױערט. — איך, אָבװאָהל זײער באַשעפטיקט בין, האָב איך נאָך ליב אַרײנצוקוקן אין אַ ספר, און הלמאי זאָל איך מיך שעמען, איך האָב נאָך אַפילו ליב עפּעס אַלײן מחדש צו זײן אױך. אַז איך האָב אַ רגע צײט, שרײב איך עס אױף, אײנס מיטן צװײטן האָט נישט צו טאָן.

ער האָט זיך אַרומגעקוקט אױף די זיצנדיקע און געװאָלט זען זײער באַװוּנדערונג פאַר אים, דעם דירעקטאָר פון דער גרעסטער פאַבריק, װאָס האָט נאָך צײט צו שרײבן חידושים. אָבער די מענטשן האָבן אים קײן אײן װאָרט פון באַװוּנדערונג נישט געזאָגט. ער האָט זיך געפילט געטראָפן.

— מילאָ, די הערן, — האָט ער אָנגעװיזן אױף ניסנס צװײ פרײנט, — קענען זיך מסתמא נישט אױס אין די קלײנע אותיותלעך — ענטשולדיקן זי מיר פאַר מײן אָפנהערציקײט, מײנע הערן...

— איר האָט אונדז נישט דערמיט באַלײדיקט, — האָבן די מענטשן געזאָגט.

—אָבער זי, ניסן, אײן תּלמיד-חכם, װעלען אימער אײן תּלמיד-חכם בלײבען, — האָט ער גערעדט מיט הנאה. — װער נאָר עס האָט אײן מאָל דעם טעם פון אַ שטיקל אבײ ורבא פערזוכט, דער װעט שױן אימער אײן

די ברידער אַשכגזי

גמרא-קעפּל בלײבן... װי זי זאָלן נישט װעלן זיך אַרױסדרײען. דאַס ליגט אין בלוט...

ער האָט גלײך טאַקע דערצײלט, װי די באַראָנען זײנע האָבן אים געפרעגט, אין װעלכער אַקאַדעמיע ער האָט שטודירט, און ער האָט זײ געענטפערט, אַז אין דער אַקאַדעמיע דעם טאַלמודס בײ דען פּראָפעסאָרן אַבאַיע װעראָװע...

דאָס האָט אים גרױס הנאה פאַרשאַפט און ער האָט אַ צעװאַרעמטער אָנגערירט הײמיש ניסנס קני. אָבער ניסן האָט זיך אָפּגערוקט, געװען קאַלט, האָט אַשכנזי אין אײן רגע פאַרלױרן זײן לומדות און חברישקײט, זײן תּורה און דעם ייִדיש, אין װעלכן ער איז דערװײל פאַרקראָכן, און ער איז צוריק געװאָרן מאַקס אַשכנזי, דער דירעקטאָר פון דער גרעסטער מאַנופאַקטורפאַבריק, שטאָלץ און זאַכלעך.

— אַלזאָ, צור זאַכע, מײנע הערן, — איז ער צוריק אַרײן אין דײטש. — װי איר װײסט, מײנע הערן, סטרײקן די אַרבעטער פון דער פאַבריק.

— מיר װײסן, — האָבן די מענטשן געזאָגט.

— די פאָדערונגען, װאָס די מענטשן שטעלן אַרױס, זענען נישט צו נעמען ערנסט, — האָט אַשכנזי גערעדט, — אַכט שעה אַרבעט אין טאָג...

— דאָס איז אַבסאָלוט גענוג פאַר אַ מענטשן צו אַרבעטן, — האָט ניסן געענטפערט.

אשכנזי האָט אים באַטראַכט עטלעכע סעקונדן צײט.

— איך בין שױן גרײט אונטערצושרײבן אַן אָפּמאַך פאַר מיר פּערזענלעך, איך זאָל נישט דאַרפן אַרבעטן מער װי זעכצן שעה אַ טאָג, — האָט ער געזאָגט און געקוקט מיט אָנשטרענגונג אױף די מענטשן. — איך אַרבעט פיל מער, יעדער װײס עס.

— איר אַרבעט פאַר זיך, הער אַשכנזי.

— נײן, איך אַרבעט פאַר דער פאַבריק, פאַר אַלע טױזנטער מענטשן. װען איך װאָלט אַזױפיל נישט געאַרבעט, נאָר גערעכנט זיך מיט דער שעה, װאָלט די פאַבריק געװען זיך אָפּגעשטעלט צוגלײך מיט אַ סך אַנדערע פאַבריקן און די מענטשן װאָלטן אַרומגעבלאָנקעט זיך אין גאַס. נאָר דורך מײן שװערער מי האָב איך געפונען אַרבעט פאַר דער פאַבריק, פאַר טױזנטער מענטשן, נישט נאָר פאַר אײן שיכט, נאָר פאַר צװײ. אַלע זענען מיר שריפלעך פון דער גרױסער מאַשין.

— אָבער איר פאַרדינט פאַר אײער אַרבעט אַ טאָג מער, װיפיל די אַרבעטער נעמען עס פאַר אַ האַלב יאָר, הער אַשכנזי.

— יעדער לױט זײן װערט, — האָט אַשכנזי איבערגעריסן, — לױט דעם, װאָס ער ברענגט אַרײן. נישט פאַר מײנע שײנע אױגן זיץ איך דאָ, מײנע הערן, נישט פאַר מײן ייִדישקײט.

ער האָט זיך צוגעבױגן נאָענט צו די מענטשן און ער האָט גערעדט שטיל, אױף לאָדזשער ייִדיש :

די ברידער אַשכנזי

375

— נישט אומזיסט בין איך, אַ ייִד, דער דירעקטאָר פון דער גרעסטער פאַבריק געװאָרן. דער עלטסטער איבער די טױזנטער גױים דאָ. איר מײנט, אַז מען האָט מיך דאָ ליב ? מען ברענט מײנע טריט, אָבער מען דאַרף מיד. אָן מיר װאָלט אַלץ צעקראָכן געװאָרן. מײנט נישט, אַז מען גיט געלט אומזיסט. יעדער קריגט לױט זײן װערט. װער עס קאָן בלױז מאַכן אַן אײל סחורה, קריגט פאַר זײן אײל סחורה. װער עס קאָן אַרײנברענגען מיליאָנען, קריגט פאַר זײנע מיליאָנען...

— קעגן דעם קעמפן מיר, — האָט ניסן געזאָגט.

אַשכנזי האָט זיך אָנגענומען בײם שפּיץ בערדל גאָר ייִדישלעך, װי אַ למדן, און אַרױסגעצױגן דערפון עטלעכע האָר.

— מילא, אַז גױים, גראָבע קעפּ, רעדן נאַרישקײטן, פאַרשטײ איך, — האָט ער געזאָגט מיט אַ גמרא-ניגון. — איך האָב גערעדט צו זײ װי מיט מענטשן, געװיזן זײ דעם חשבון שװאַרץ אױף װײס, אַז װען מען זאָל זײ נאָכגעבן בלױז אַ העלפט פון זײערע פאָדערונגען, דאַרף די פאַבריק זיך שליסן. װאָרעם יעדע זאַך האָט זיך איר חשבון, אַפילו אַ מאַשין האָט איר קראַפט, און װען מען לײגט אַרױף אױף איר מער, װי זי קאָן טראָגן, רײסט זי זיך איבער. איר, ייִדן, קענט דאָך יאָ רעכענען. אײערע מענטשן, װי מען האָט מיר געזאָגט, לערנען אַפילו עקאָנאָמיע. אָט האָט איר אַ חשבון, װאָס איך האָב צונױפגעשטעלט. ער שטימט אױף דער האָר. װי אַזױ קאָנען מיר אַנטקעגנקומען אַזעלכע נאַרישע פאָדערונגען ?

— מיר רעכענען אַנדערש, — האָט ניסן געזאָגט. מיר רעכענען די דיװידענדן פון די באַלעבאַטים און די ריזיקע לױנען פון די דירעקטארן און פירער.

אַשכנזי האָט זיך אױפגעהױבן פון שטול.

— הערט אױס, מײנע הערן, — האָט ער געזאָגט. — פאַר עולם-הבא װעלן מיר נישט אַרבעטן. מיר האָבן אונדזערע סוחרישע אױסרעכענונגען, און װען עס לױנט נישט, ליקװידירן מיר די געשעפטן. מיר װעלן זײן געצװוּנגען צו שליסן די פאַבריק און טױזנטער מענטשן װעלן בלײבן אױף דער גאַס.

— דאָס איז אַלץ, װאָס איר האָט אונדז געװאָלט זאָגן, הער אַשכנזי ? — האָט ניסן איבערגעפרעגט. — אָבער דערצו האָט איר אונדז נישט געדאַרפט רופן.

מאַקס אַשכנזי האָט זיך אױפגעהױבן פון אָרט און זיך איבערשפּאַצירט אי-

בער דעם קאַבינעט.

— כ'האָב צו אײך נישט געשיקט צו רעדן װעגן דער פאַבריק, —

האָט ער געזאָגט אַ צאָרנדיקער. — װײל, לאָמיר זיך נישט נאַרן, איר האָט

אין דער פאַבריק גאָרנישט װאָס צו זאָגן. אײער גאַנצע הערשאַפט איז אױפן

באַלוט, צװישן די האַנט-װעבער, און מיר האָבן דאַמף און גױאישע אַרבעטער.

די ברידער אַשכנזי

אָבער קאַליע מאַכן קאָן אַ קאַץ אױך, און איר מאַכט קאַליע. איר העצט אױף די גױים.

— מיר װײסן נישט פון קײן גױים, נאָר פון אַרבעטער און עקספּלואַטאַטאָרן, הער אַשכנזי, — האָט ניסן אים איבערגעריסן.

— אָבער די גױים װײסן פון גױים און ייִדן ! — האָט אַשכנזי געענטפערט מיט שפּאָט. — אחדות, אַחדות, רעדט איר, אָבער פּרובירט נאָר אײן אײנציקן ייִד אין דער פאַבריק דאָ אַרײנזעצן, װעלן אים די גױים אױף דרײ שפּענדלעך אַרױסטראָגן !

ניסן איז רױט געװאָרן. דאָס איז געװען זײן שװאַכער פּונקט.

— דאָס איז אײער שולד, — האָט ער גענומען שטאַמלען. — איר און אײערס גלײכן האָבן דעם ייִדישן אַרבעטער אױפן באַלוט פאַרשטופּט.

אַשכנזי האָט אים איבערגעריסן.

— מיר רעדן איצט נישט װי דירעקטאָרן און אַרבעטער, — האָט ער געזאָגט. — דאָס רעד איך מיט די גױים אַזױ. — מיר רעדן איצט װי ייִדן. אין שטאָט איז אַ געפאַר, איר הערט, אַ געפאַר ! ייִדיש בלוט װעט זיך גיסן !

— מיר האָבן אונדזערע זעלבסטשוצן, אױך די סימפּאַטיע פון דעם אַרבעטער-קלאַס. מיט אַזעלכע זאַכן שרעקט מען אונדז נישט אָפּ, הער אַשכנזי.

— ליגן, שקר ! — האָט אַשכנזי געקלאַפּט אין טיש. — אױף די פאַרזאַמלונגען, אױף װעלכע איר אַלײן טרעט אַרױס, רעדן די גױים רשעות קעגן מיר, נישט קעגן דעם דירעקטאָר פון דער פאַבריק, נאָר קעגן מיר, דעם ייִד. די גױאישע רעדנער שפּעטן נאָך מײן רעדן, מײן ייִדישע אױסשפּראַך, און די אַרבעטער הירזשען. אױף די ייִדישע קרעמערלעך ציטערט די הױט. שױן קומען גױים צו זײ אַרײן נאָך שפּײז און רעדן, אַז װען עס װעט װערן גאָר שלעכט, װעלן זײ רױבן. אַלעמאָל איז אױסגעגאַנגען צו ייִדישע קעפּ, װי דעמאָלט בײם „ראַבונעק". איר, ייִדן אַלײן, צעפלאַקערט אַ פײער !

די דרײ מענטשן האָבן זיך אױפגעהױבן פון די ערטער מיט אַמאָל.

— הער אַשכנזי, מיר האָבן נישט בדעה אױסצוהערן נאַציאָנאַלע דרשות,— האָט ניסן געזאָגט. — דערױף רופט מען נישט קײן מענטשן צו זיך.

— בורזשואַזע חוצפּה ! — האָט אײנער פון די צװײ באַגלײטער זיך געכעסט. — איך האָב גלײך נישט געהאַט קײן חשק דאָ אַהער צו גײן. קומט, חבר ניסן.

ניסן איז אַרױס מיט זײנע חברים דורך דעם שװערן פאַבריק-טױער און געלאָזט זיך אין אַ דראָזשקע אַהײמפאָרן. דאָס װעטער איז געװען פױל, רעגנדיק ; די שמוציקע שטאָט האָט זיך געװײקט אין בלאָטע ; די געצײלטע לאָדזשער צעװאָרפענע בײמער האָבן אױסגעזען װי גרױסע אױסגעריבענע בעזעמער. דער באַלעגאָלע האָט נישט אױפגעהערט שמײסן זײן פגירהדיק פערדל און זידלען עס, פאַרװאָס עס קריכט קױם איבער די שלעכטגעפלאסטערטע גרוביקע גאַסן.

די ברידער אַשכנזי

— װיאָ, נבלה ! העי, פעל קרעציקע, נאַ !...

פּונקט אַזױ פױל, רעגנדיק און שװער איז געװען ניסנען אױפן האַרץ. אַשכנזיס ביטערע רײד האָבן אים געעגבערט אין מוח, געשניטן.

— מירן מוזן גלײך נעמען אָרגאַניזירן די זעלבסטשוץ, — האָט ער שטיל גערעדט צו זײנע צװײ באַגלײטער. — מאָרגן קאָך װעט מען די פראַגע שטעלן אױפן טאָג-אָרדענונג.

גלײך מאָרגן, — האָבן בײדע צוגעברומט און אײנגעהילט זיך בעסער אין די מאַנטלען, צו שיצן זיך קעגן דער אײנעסנדיקער קעלט פון דער נאַסער שטאָט.

קאַפּיטל פופצן

מאַקס אַשכנזי האָט װאָס װײניקער גענומען אַהײמקומען צו װײב און קינדער און גענעכטיקט אין דירעקטאָר אַלברעכטס בחורשער װױנונג, װאָס איז צוזאַמען מיט דער דירעקטאָרשאַפט איבערגעגאַנגען צו אים. צוזאַמען דערמיט האָט ער גענומען קאַרגן אױף דער הוצאה אין שטוב, זײער װײניק געלט אױסגעצאָלט דער פרױ זײנער.

דינהלע אַשכנזי האָט זיך געפילט זײער געקרענקט.

זי איז שױן געװען איצט אַ פרױ נישט אין דער ערשטער יוגנט. זי האָט זיך נאָך יונג געהאַלטן, װי די מוטער אירע, אָבער אין אירע קאַשטאַןקופּערנע האָר האָבן זיך אַלץ מער גרױע האָר דורכגעװאָרפן. אױך בײ די אױגן האָט איר הױט אָנגעהױבן לױז װערן, צעקעסטלט זיך אין אַ נעץ פון אַ סך קלײנע דריבנע קנײטשעלעך. פון די טראָגנס און האָבנס האָט זיך אױך איר בױך געפאַלדעװעט און אױף די שלאַנקע פיס אירע זענען אַרױסגעטראָטן בלױע אָדערן. װי בײ מערסטנס װײבער אין דעם עלטער פון נאָך פערציק, האָבן אױך בײ איר אַלערלײ קראַנקהײטן גענומען אַרױסקריכן, איבערהױפּט װײבערישע. מענטשן האָבן איר נאָך אַלץ נאָכגעקוקט אױף דער גאַס, װען זי פלעגט זיך באַװײזן. װאָרעם זי האָט זײער קונציק געקאָנט אױסבאַהאַלטן דעם געפאַלדעװעטן בױך אונטער דעם גאָרסעט, די קנײטשעלעך בײ די אױגן פאַרגלעטן און פאַרשטעלן, אױך די האָר שײן פאַרקעמען, אַזױ, אַז די גרױע זאָלן גוט פאַרשטעקט װערן אין די קופּערנע. אָבער אין שטוב, איבערהױפּט אין די נעכט, װען זי האָט זיך פון אַלע גאָרסעטן און שנירלעך אױפגעבונדן, זענען די ערשטע סימנים פון עלטער אַרױס, און איר איז געװען זײער אומעטיק אין די שלאָפלאָזע נעכט אַלײן אין בעט, קוקנדיק אױף דעם צװײטן בעט פון איר מאַן, װאָס איז אַלץ געבליבן מער לײדיק.

די קינדער זענען נישט געװען אינדערהײם. דער עלטסטער, דער זן איגנאַץ, איז געזעסן אין אױסלאַנד. אַ פאַרשלאָסענער אין זיך, אַ פאַר-

די ברידער אַשכנזי

כמורעטער, איז ער אַלעמאָל געװען אינדערהײם אַ פרעמדער און דער מוטער אַ סך צרות אָנגעטאָן. פּונקט װי דער פאָטער זײנער איז שטענדיק געװען פאַרנומען, פאַרטאָן, אַלץ האָט געקאָכט אין אים, אַזױ איז דער זון געװען אַ פױלער, אַן אָפּגעלאָזענער. פון קינדװײז אָן האָט ער נישט געװאָלט זיך לערנען, אַרומגעריסן זיך מיט די חברים. װי נאָר ער האָט זיך מיט עמעצן באַפרײנדעט, אַזױ האָט ער זיך באַלד צעקריגט. װאָרעם װי דער פאָטער זײנער, האָט ער געװאָלט הערשן, זײן אומעטום דער פירער. אָבער דערצו האָט ער נישט פאַרמאָגט נישט דעם פאָטערס װילן, נישט זײן ענערגיע. ער איז געװען אַ געמיש פון די אַשכנזיס אַמביציעס און פון די אַלטערס פױלקײט. דאָס איז זײער נישט גוט געגאַנגען אין פּאָר, כסדר געבראַכט צו קאָנפליקטן. און ער איז דעריבער שטענדיק געװען פאַרביטערט, בײז און שלעכט. ער האָט אַלץ פײנט געהאַט. מער פון אַלץ האָט ער געהאַסט דעם אײגענעם טאַטן, אַ שונא אים געװען. אין פאָטערס גרױסקײט האָט ער געזען זײן אײגענע קלײנקײט. אױך האָט ער געזען דעם פאָטערס פרעמדקײט צו זיך, די פאַראַכטנדיקע בליקן זײנע, װען ער האָט אים נאָכגעקוקט די העפטן. שטענדיק האָט ער געזאָגט דאָס אײגענע :

— אונבעגרײפליך, װי דער יונגע האַט ניכטס פאָן מיר געערבט...

דער זון איז אַװעק מיט זײן חרפּה, און דעם פאָטער געהאַסט, געװאָלט זען זײן בלוט.

— אונבעגרײפליך, װי דער יונגע האַט ניכטס פאָן מיר געערבט, — האָט ער נאָכגעשפּעט דעם פאָטערס ייִדישלעכן דײטש מיטן גמרא-ניגון.

די מוטער האָט ער ליב געהאַט, אָבער די ליבע צו איר איז געװען אַ פאַרװיקלטע, אַ קרענקלעכע. פון קינדװײז אָן האָט ער הנאה געהאַט צו פּײניקן זי, אָפּצוטאָן איר צו-להכעיס, נישט צו װעלן עסן, נישט צו פאָלגן זי, צו טיראַניזירן זי, װי יעדעס קינד, װאָס האָדעװעט זיך אָן אַ טאַטן. זי האָט נישט געהאַט גענוג קראַפט צו נעמען אים אין די הענט, צו זײן צו אים האַרט. װאָס, װאָס, נאָר מיט האַרטקײט האָט זי זיך נישט געקאָנט באַרימען. דאָס האָט געהאַט איר מאַן. אָבער ער איז זעלטן געװען אין שטוב און אַפילו װען ער איז יאָ אַהײמגעקומען, האָט זי נישט געװאָלט פאַר אים מסרן אױף דעם ייִנגל. פון זײ בײדן, האָט זי ליבער געהאַט דעם זון. אײן זאַך האָט זי געקאָנט, װען דאָס ייִנגל איז גאָר ביטער געװאָרן און דערגאַנגען איר די יאָרן — אױסװײנען זיך. דעמאָלט פלעגט דער קלײנער גלײך װײך װערן, צאַרט, אױסקושן זי, צו די פיס פאַלן און בעטן מיט טרערן אין די אױגן :

— מוטער, מוטערל, הער אױף, איך װעל שױן שטענדיק זײן גוט, שטענדיק.

אָבער װי נאָר זי האָט אױפגעהערט װײנען, איז ער צוריק געװען דער אײגענער, אַ שוערער, אַ פינצטערער און אַ טיראַן. ער האָט נישט באַזוכט די שול, נישט געזען זיך מיט קײן חברים, אױסגעמיטן מענטשן, נאָר אַרומ-

די ברידער אַשכנזי

379

געגאַנגען גאַנצע טעג אַ נישט-אָנגעטאָענער אין שטוב און געלײענט קרימינאַל-ליטעראַטור, געלײענט פון אינדערפרי ביז שפּעט בײנאַכט.

צו ביטערע סצענעס פלעגט קומען, װען דער פאָטער איז געקומען פון די רײזעס. מאַקס אַשכנזי האָט געװאָלט האָבן אַ זון אַן עילױ, אַ פײערדיקן קאָפּ, װאָס מענטשן זאָלן אים מקנא זײן. מיט גוטן גײן האָט מאַקס אַשכנזי נישט געקאָנט. ער האָט געקאָנט באַפעלן, שרײען, אָבער װאָס מער ער האָט זיך אײף דעם ייִנגל געבײזערט, אַלץ מער איז דאָס ייִנגל געװאָרן פאַרעקשנט, בײז, צולהכעיסדיק. געענדיקט האָט זיך תּמיד דערמיט, װאָס דער פאָטער האָט נישט פאַרשטאַנען, פאַרװאָס דער זון זײנער איז גאָרנישט געראָטן אין אים, און דער זון האָט אים שטילערהײט נאָכגעשפּעט זײן ייִדישלעכן אַקצענט מיטן גמרא-ניגון, מיט װעלכן ער רעדט דײטש. דער גרעסטער פאַרגעניגן איז בײ דעם ייִנגל געװען אָפּצושפּעטן פון פאָטער, צו זען װי ער מאַכט חסידישע העװיות בײם עסן, װי דער קראַװאַט ליגט אים פאַררוקט אין אַ זײט, װי דאָס אַש פון די ציגאַרן שיט זיך אים אױף די לאַצן. אײנמאָל האָט ער אַפילו אים געלאָזט אַרױסגײן אױף דער גאַס מיט נישט-פאַרקנעפּלטע הױזן, װאָס ער האָט אין צעטראָגנקײט זײנער פאַרזען. ער האָט עס גוט געזען, דאָס ייִנגל, אָבער ער האָט אים געלאָזט אַזױ אַרױסגײן, קװעלנדיק פון בײזער נקמה.

װי נאָר ער האָט מיט צרות דורכגעמאַכט די גימנאַזיע און געקריגן אַ צײגניש פון רײפקײט, האָט ער קײן אײן רגע נישט געװאָלט מער בלײבן אינדערהײם און איז אַװעק קײן אױסלאַנד. געהײסן האָט עס, אַז ער שטודירט, אָבער ער האָט קײנמאָל אין אוניװערסיטעט נישט אַרײנגעשמעקט. ער האָט זיך אַרײנגעלאָזט אין קינסטלער-קװאַרטאַל אין פּאַריז, אַרומגעשלעפּט זיך מיט פאַרדעכטיקטע פּאַרשױנען און יעדן מאָנטיק און דאָנערשטיק געשריבן נײע בריװ צו דער מוטער נאָך נײע געלטער. די מוטער האָט אַראָפּגענומען פון װאָס זי האָט נאָר געקאָנט, געשפּאָרט, אַ פינגערל שטילערהײט פאַרזעצט אין לאָמבאַרד דורך דער דינסט, און געשיקט אים געלט אָן פאָטערס װיסן. דער פאָטער פלעגט זיך זעלטן אױף אים פרעגן.

— שרײב אים, דיאַנאַ, ער זאָל פלײסיק שטודירן, — האָט ער יעדן חודש אױפסנײ צוגעגעבן, װען ער האָט איר געגעבן אַ מאָגערן באַנק-טשעק אים צו שיקן פאַר אַ חודש געהאַלט.

— שרײב אים צו עטלעכע װערטער, — האָט די מוטער געזאָגט אַ ברוגזע, — ביזט דאָך אַ טאַטע !

— פורכטבאַר באַשעפטיקט, — האָט ער אַ ברום געטאָן און איז אַרױס.

טאָמער פלעגט די מוטער נישט שיקן דעם זון גענוג געלט, װיפל ער האָט געװאָלט, האָט ער געדראָט מיט זעלבסטמאָרד. זי איז דעריבער תּמיד געװען פאַרשולדיקט, פאַרדרײט, און דעם מאַן נישט געקאָנט דערצײלן ועגן אירע חובות. אױך פלעגט דער זון גאָרנישט װעלן אַהײמקומען צי די עלטערן, נישט אױף די קאַניקולן, נישט אױף יום-טובים. ער האָט דעם פאָטער פײנט געהאַט

380

די ברידער אַשכנזי

און מיט דער מוטער זיך נישט גערעכנט. דינהלע אַשכנזי איז געװען זײער פאַרביטערט און אײנזאַם דעריבער.

אױך די טאָכטער גערטרוד איז געװען װײט פון שטוב. געראָטן אין דער מוטער, אַ שײנע, אַ בלױ-אױגיקע, אַ שלאַנקע, האָט זי, װי דער מוטער אירע, געצױגן צו אַנדערע װעלטן, צו װעלטן רײכע, פאַנטאַסטישע. אָבער ענערגישער פון דער מוטער, שטאַרקער, האָט זי נישט יוצא געװען בלױז מיט לײענען ביכלעך, מיט לעבן אַ פּאַפּירן לעבן. זי האָט געזוכט איר לעבן שײן און זיס צו מאַכן אױף אַן אמת. זי האָט געהאַסט לאָדזש, די שטאָט פון רױך און טומל, פײנט געהאַט די אָנגעשטופּטע גאַסן, די לױפנדיקע און טומלדיקע סוחרים, דעם גאַנצן רױש און קאָכעניש. פּונקט אַזױ האָט זי נישט פאַרטראָגן די אײגענע שטוב. װאָרעם אומעטיק און אײנזאַם איז געװען אין זײער הױז, אין דעם רײכן און אָנגעשטעלטן. די מעבלען זענען געװען שװער, צונױפגעמישט פון פאַרשידענע סטילן און נישט מאָדיש. די באַלױכטונג איז געװען קאַרג און מרה-שחורהדיק. זעלטן, אַז עמעצער איז אין שטוב געקומען. דער פאָטער איז געװען באַשעפטיקט, קײנמאָל אינדערהײם נישט געװען, און אַפילו, אַז ער איז יאָ געװען אין שטאָט, איז ער נאָר אַהײמגעקומען אָפּעסן און װידער אַנטלאָפן. די מוטער איז געװען פאַרטאָן אין אירע ביכלעך, גאָרנישט פון זײ אַרױסגעקראָכן. די יום-טובים און שבתים זענען דורכגעגאַנגען גרױ, אָן פרײד אין צערעמאָניעס. דערצו איז צװישן טאַטע-מאַמע אָנגעגאַנגען אַ שטענדיקער ברוגז, אַ שװײגן, װאָס האָט די גאַנצע שטוב אָנגעשטעקט מיט אומעט.

װען זי איז אַ קינד געװען, די קלײנע גערטרוד, האָט זי אַמליבסטן פאַרבראַכט בײם זײדן חײם אַלטער. בײ אים אין שטוב איז זי געװען גליקלעך. דער זײדע האָט זי אױף דער שױס גענומען, געלאָזט זי רײטן אױף זײן קני, געקיצלט איר די בעקלעך מיט דער באָרד און זיך זײער שײן געשפּילט מיט איר.

— א ברכה זאָג, גיטעלע, אַ ברכה, — האָט ער איר אַלעמאָל דערמאָנט, װען ער האָט איר געפּאַשעט מיט שאָקאָלאַד.

כאָטש ער האָט זי גערופן מיט אַ פרעמדן ייִדישן נאָמען, האָט זי ליבער געהאַט צו זיצן בײם זײדן אײדער אין שטוב. בײם זײדן אין שטוב זענען געװען זײער שײנע זאַכן, לײכטער אַלערלײ, חנוכה-לאָמפּן, בשמים-ביקסלעך, זאַכן, ואָס אין שטוב זעט מען זײ נישט. אױך איז שטענדיק געװען בײ אים, פרײלעך, איבערהױפּט אין די שבתים און ימים-טובים. ר' חײם אַלטער האָט נאָך װי אין די אַמאָליקע גוטע צײטן געמאַכט ברײטע סעודות בײם טיש, געציקלט זיך בײם קידוש, געזונגען זמירות, אַרײנגענומען אורחים צום טיש. די קלײנע גערטרוד האָט שױן געװאַרט מיט אומגעדולד יעדן יאָר אױף די חנוכה-ליכטלעך, װאָס דער זײדע צינדט און זינגט דערבײ : אױף שמחת-תּורה, װען צום זײדן קומען זיך צונױף חסידים און האָפּסען און טאַנצן ; אױף ימים נוראים, װען ר' חײם טוט זיך אָן אין קיטל און אין

די ברידער אַשכנזי

זילבער-אױסגעשטריקטן קאַפּעלע און ער בענטשט זי מיט אױפגעהױבענע הענט איבער איר קאָפּ. אַפילו צום סדר האָט די קלײנע נישט געװאָלט זיצן אינדערהײם. װאָרעם אין שטוב איז דער סדר דורכגעגאַנגען שנעל, גיך. דער פאָטער האָט שנעל אָפּגעברומט, אָפּגעגעסן גיך און גלײך אַװעק פון טיש צו זיך אין קאַבינעט צו זײנע אַרבעטן און פּאַפּירן. בײם זײדן אַלטער האָט זיך די סעודה געצױגן שפּעט, די ליכט האָבן פרײלעך געברענט, דאָס פיל זילבער איז געשטאַנען אױפן טיש, דער זײדע איז געלעגן ברײט פונאנדערגעלײגט אױפן היסב-בעט אין קיטל. די אַלע צערעמאָניעס, געזאַנגען, שמחה און פרומקײט האָבן די קלײנע אָנגעצונדן.

— זײדעשי, — האָט זי אים געקושט, — כ'האָב דיך אַזױ ליב...

צוליבן זײדן איז זי אַפילו פרום געװאָרן, געזאָגט קריאת-שמע, געמאַכט ברכות, װאָס האָט איר פאָטער שטאַרק פאַרדראָסן.

— ער װירד נאָך פאָן איר אײנע רביצין מאַכען, — האָט ער געזאָגט צום װײב. — װאָצו איז זי אימער בײם זײדן ?

אַז זי איז עלטער געװאָרן, האָט זי אױפגעהערט קומען אַזױ אָפט צום זײדן, אָבער אײנזיצן אין שטוב האָט זי נישט געקאָנט. זי האָט געװאָלט רײכקײט, שמחה, בעלער, געסט, סאַלאָנען, שפּילן און טאַנצן, װי בײ אירע חברטעס אין די הײזער. אָבער אינדערהײם איז געװען שטיל און אומעטיק, זי האָט געהאַסט די הײם, פרעמד געװען פון פאָטער, װי דער פאָטער איז פרעמד געװען פון איר, אױף דער מוטער האָט זי רחמנות געהאַט, געקושט זי, מיטגעפילט זי, זי האָט געזען, אַז די מוטער האָט דעם פאָטער נישט ליב, אַז זי איז פרעמד פון אים, און דאָס איז איר געװען צום האַרץ, אָבער פאַרשטאַנען זי האָט זי נישט. זי האָט נישט געקאָנט באַגרײפן, פאַרװאָס זי האָט מיט אים אָפּגעלעבט אַזױפיל יאָרן, פאַרװאָס זי איז זיך מיט אים נישט פונאַנדערגעגאַנגען, און איבערהױפּט, פאַרװאָס זי האָט גלײך מיט אים חתונה געהאַט.

— מאַמע, האָסטו געליבט דעם פאָטער ? — האָט זי איר אָפט געפרעגט.

— גײ מאַך די לעקציעס, גערטרוד, — האָט איר די מוטער דערױף געענטפערט.

— אָ, װאָסערע מאָדנע מענטשן איר זענט געװען אַ מאָל ! — האָט די קלײנע גערעדט מיט האַרץ. — איך װאָלט אָן ליבע קײנעם נישט גענומען, מען זאָל מיך אױף שטיקער צעשנײדן...

אַז זי האָט געענדיקט די פּענסיע, האָט די מוטער אָנגעהױבן טראַכטן װעגן אַ תּכלית פאַרן מײדל. זי האָט געװאָלט ענדערן די שטוב, אױפפרישן זי, אַרײנשטעלן נײ מעבל, אָנהױבן פאַרבעטן מענטשן, אײנאָרדענען אָװנטן, יונגעלײט און מײדלעך אַרײנציען, װי אין אַלע הײזער, װוּ עס איז דאָ אַ מײדל אױסצוגעבן. זי האָט שױן געזען, דינהלע אַשכנזי, אַז איר לעבן איז פאָריבער. כאָטש זי איז נאָך גענוג שײן געװען, מענער האָבן איר נאָך אַלץ נאָכגעקוקט אױף די גאַסן, האָט זי אָבער געפילט, אַז זי הױבט שױן.

382

די ברידער אַשכנזי

אָן גײן צוריק, אַז איר יוגנט איז פאַרבײ אָן לעבן און אָן פרײד. זי האָט געװײטיקט איבער דעם, אָפטמאָל טרערן פאַרגאָסן אין קישן אין די נעכט. אָבער װי יעדע טרײע מוטער, האָט זי גענומען אײנלעבן זיך מיטן געפיל צו שאַפן אַ לעבן פאַר איר טאָכטער, צו זײן אַ מאַמע צו איר און צו זאָרגן פאַר איר גליק.

איבעריקנס, איז צוזאַמען מיט די יאָרן, האָט זיך אױך געענדערט איר געפיל צום מאַן. נײן, זי איז נאָך אַלץ נישט געװען אין אים פאַרליבט, אָבער באַװוּנדערט האָט זי אים שױן, באַװוּנדערט זײן קראַפט, ענערגיע און גרױסקײט. ער האָט געשפּאַנט מיט ריזן-טריט, אָט דער קלײנגעװיקסיקער פּאַרשױן. אױך פאַר דער צײט, װאָס זי איז אָפּגעזעסן בײ די קינדער און די ביכלעך, איז ער דערװײל אױסגעװאקסן אַ מענטש מיט קענטעניש, װעלטדערפאַרונג, פאַרשטאַנד און װיסן. יאָ, ער האָט מער איצט געװוּסט אין װעלטזאַכן פון איר, דער געבילדעטער, װאָס האָט שטענדיק געשטעקט אין די ביכלעך. און דאָס, װאָס ער האָט אַפילו נישט געװוּסט, האָט ער געכאַפּט, דערגאַנגען מיט אַ בליק, מיט אַן אָנצוהערעניש. װי יעדע פרױ אין די פערציקער, האָט אױך דינהלע גענומען צוריקגײן צום מאַן, צום באַשערטן, מיט װעמען מען דאַרף אָפּלעבן אַ לעבן, אַ לעבן נישט פון ליבע, אָבער פון פליכט און געטרײשאַפט.

— מאַקס, — האָט זי אים גענומען זאָגן, — גערטרוד איז אױסגעװאקסן, מען דאַרף טראַכטן װעגן איר, פירן אַ שטוב, װי אומעטום.

זי האָט אים שױן גערופן איצט בײם נײעם נאָמען.

אָבער גראָד איצט האָט מאַקס אַשכנזי אָנגעהױבן שטאַרק פאַרנאַכלעסיקן די שטוב. מער װי אינדערהײם, האָט ער איצנס גענעכטיקט אין דער װױנונג בײ דער פאַבריק, אין בחורישן בעט פון פאַרשטאָרבענעם דירעקטאָר אַלברעכט. און אַפילו אין זונטיק, װען די פאַבריק איז געשטאַנען, האָט ער זיך אינדערהײם נישט געװיזן.

— פורכטבאַר באַשעפטיקט, — האָט ער טעלעפאָנירט.

דינהלע אַשכנזי איז געװאָרן אומרואיק. דאָס ערשטע מאָל פאַר איר פאַרהײראַטן לעבן, װי זי איז געװאָרן אומרואיק פאַר איר מאַן.

— נישט אַנדערש, װי ער האָט דאָרט עמעצן אין דער בחורישער װױנונג בײ דער פאַבריק, — האָט זי געטראַכט.

אין דער ערשטער מינוט איז איר אױסגעקומען קאָמיש דער געדאַנק. שמחה מאיר מיט אַ ליבע — האָט זיך איר געגלוסט לאַכן. אָבער באַלד איז דער געפיל פון קאָמיזם פאַרשװוּנדן און אַ געפיל פון פאַרדרוס איז געקומען אױף זײן אָרט. זיכער, אַז ער האָט דאָרט עמעצן, אַ נישט, װאָלט ער דאָרט נישט אַזױ פאַרפאַלן געװאָרן. אָ, ער איז נישט פון די צװײ פאַר אַ גראָשן. שטילינקערהײט קען עס גאָר ליבעס פירן. מעגלעך, אַז דאָס איז אײנע פון די ביוראָ-מײדלעך, און אפשר גאָר עפּעס אַ טענצערין אָדער אַן אַקטריסע. מאַסן זענען זײ איצט דאָ אין לאָדזש. און אפשר, אפשר גאָר

די ברידער אַש מנ זי

טאַקע אַן עכטע ליבע, נישט קײן געקױפטע, נאָר מיט אַ דאַמע אַ יונגער אָדער גאָר אפשר מיט אַ מײדל. אַלץ איז מעגלעך בײ איצטיקע צײטן, װען די װײבער זענען אַזױ צעלאָזן געװאָרן.

זי איז האַסטיק צוגעגאַנגען צום שפּיגל און זיך גוט באַטראַכט, אַלע אירע קנײטשלעך בײ די אױגן, די לױזקײט פון דער הױט אירער האָבן אין גרױסן שפּיגל שטאַרק אַרױסגעשײלט זיך. די גרױע האָר אין קאָפּ האָבן װי די שפּיזלען געשטאָכן. דינהלע איז בײ זיך זײער געפאַלן געװאָרן. זי האָט מיט טרױעריקע אױגן געקוקט אױף איר אָפּבילד אין שפּיגל. זע, װי נאַריש זי איז געװען ביז איצט און גאָרנישט געטראַכט װעגן דעם, װאָס איז אַזױ גלײך און אײנפאַך. זי האָט זיך דערמאָנט אין מאַן אירן. ער איז שטאַרק אױסגעװאקסן פאַר דער צײט. אַפילו מענלעכער געװאָרן, ברײטער, אָנזעעװדיקער. און װי מאָדנע יונג ער האַלט זיך, קײן אײן גרױע האָר איז נישט צו געפינען בײ אים, קײן אײן קנײטשעלע. װען נישט די צעטראָגנקײט זײנע, װען ער זאָל זיך נאָר האַלטן אַביסל עלעגאַנטער, װאָלט ער גאָרנישט מיאוס אױסגעזען. איבערהױפּט די אױגן זײנע זענען זײער יונג און פריש, אַ פײער ברענט אין זײ. זי האָט עס נישט אײנמאָל געהערט פון װײבער, אָבער זי האָט געשמײכלט דעריבער. זי האָט עס נישט געזען. איצט האָט זי עס געזען שאַרף, בולט. געװיס קער ער פירן ליבעס, װער װײס װי לאַנג ער נאַרט זי שױן אַזױ ! אָ, זײ זענען נישט שטאַרק איבערקלײבעריש, די װײבער, און נאָך דערצו בײ אַזאַ מאַן, אַ באַרימטן און רײכן.

װאָס מער זי האָט זיך אַרײנגעטראַכט אין דעם, אַלץ מער האָט זי דערזען, װי איר חשד איז ריכטיק. דער אײגענער מאַן, װאָס האָט קײנמאָל בײ איר אין קאָפּ קײן געדאַנק נישט פאַרנומען, האָט איצט אָנגעהױבן פאַרכאַפּן אַלע אירע געדאַנקען, דעם גאַנצן קאָפּ. עפּעס האָט ער אױך פּלוצלונג אָנגעהױבן אָננעמען גרױסע געשטאַלטן אין אירע אױגן. װאָס מער זײן גרױסקײט איז געװאקסן, אַלץ נידעריקער איז זי אַלײן געװאָרן בײ זיך אין די אײגענע אױגן.

געװיס, װאָס דאַרף ער זי, אַן אַלטע און פאַרװעלקטע, װען ער קאָן דאָרט בײ זיך אין דער װױנונג בײ דער פאַבריק האָבן יונגע, פרישע און פרײלעכע ? נישט אומזיסט קומט ער נישט אַהײם. ער איז דאָרט מיט װײבער, מיט װײן, פרײלעך, צעלאָזן. אפשר לאַכן זײ גאָר פון איר, מאַכן פון איר חוזק ?...

זי האָט דערפילט אַ שטעכונג אין דער בריסט. דאָס ערשטע מאָל װי זי האָט פאַר די לעצטע יאָרן דורכגעלעבט אַ געפיל פון אײפערזוכט, אַלײן געפילט זיך געקרענקט צוליב אַ מאַן, געליטן אַלײן, נישט פאַר העלדיט פון די ביכלעך. דער װײטיק איז געװען שטאַרק, שאַרף.

דאָס ערשטע מאָל האָט זי גענומען איבערקלערן, פאַרװאָס דער מאַן קומט נישט אַהײם. פון שלעכטע געדאַנקען איז זי איבערגעגאַנגען צו פּלוצלינגדיקער טרײהײט. אפשר איז מיט אים עפּעס געשען ? זי האָט אַלײן געפילט,

384

די, ברידער אַשכנזי

אַז זי נאַרט זיד. אַז נישט דאָס איז עס, אָבער זי האָט עס זיך געװאָלט אײנײרעדן . און אין מיטן דער נאַכט האָט זי פּלוצלונג זיך אָנגעטאָן און גענומען קוקן דורך די פענצטער, צי מען זעט אים נישט, צוהערן זיך צו יעדן שאָרך, צו יעדן קלונג פון טױער, צו יעדן טריט אױפן הױף. נאָר עס איז נישט געװען דער, אױף װעמען זי האָט געװאַרט. זי האָט אין מיטן נאַכט גענומען טעלעפאָנירן אין דער פאַבריק אַרײן, כדי אָנצופרעגן זיך װעגן הער דירעקטאָר. אָבער קײנער האָט זיך נישט אָפּגערופן. זי האָט לאַנג זיך צוגעהערט צום קלינגען, װאָס האָט זיך אָפּגעשלאָגן אין דער פּוסטער פאַבריק, און אַװעקגעלײגט אַן אַנטױשטע דאָס טרײבל.

זי איז אַרײן צו דער טאָכטער אין שלאָף-צימער. זי האָט געװאָלט האָבן עמעצן לעבן זיד, זען די טאָכטער אין דער אײנזאַמער נאַכט, אָבער די טאָכטער איז נאָך נישט געװען אינדערהײם אין דער שפּעטער שעה. זי האָט זיך געזוכט פרײלעכקײט און יום-טוב אין דער נאַסער פאַררױכערטער שטאט. דינהלע איז אַרײן צוריק אין איר בעט און געלעגן עלנט און װאַך שעהן-לאַנג, ביז די ערשטע קױמענס האָבן גענומען שנײדן די פאַרטאָגיקע לופט.

קאַפּיטל זעכצן

יאָ, עס איז געװען אַ פרױ, װאָס האָט מאַקס אַשכנזין דערװײטערט פון דער הײם, אָפּגעריסן פון דער שטוב, אָבער נישט קײן ייִנגערע און שענערע, װי דינהלע האָט זיך געפּרוּװט פאָרשטעלן אין געדאַנק אין אירע נאַכטיקע שעהן, נאָר אַן עלטערע און מיאוסערע, גאָרנישט קײן אָנציענדע.

נאָך דעם װיסטן דורכפאַל, װאָס מאַקס אַיטכנזי האָט געהאַט אין דער פאַבריק זײנער בײם אױסאַרבעטן מיליטערישע שטאָפן, האָט ער זיך געפילט זײער געקרענקט און פאַרביטערט. אָט די רעװאָלוציאָנערן, אָט די אחדותלײט, האָבן אים אַלע זײנע פּלענער צעשטערט. ער האָט זיך געקליבן פון דער מלחמה צו מאַכן אַ פאַרמעגן. אַלץ איז בײ אים געװען אױסגערעכנט אױף דער האָר. ער האָט שױן די ריזיקע פאַרדינסטן געפילט, װי ער װאָלט זײ געהאַט אין קעשנע. זײן פּלאַן איז געװען אַ גרױסער. ער האָט געװאָלט אָפּקױפן אַ סך אַקציעס פון זײן פאַבריק מיטאַמאָל, אַרײנקריגן די גרעסערע העלפט און װערן דער באַלעבאָס פון דער פאַבריק, צו װאָס ער האָט פון קינדװײז אָן געצילט. ער האָט שױן מער נישט געקאָנט װאַרטן. אמת, ער האָט טאַקע די פאַבריק געפירט מיט דער שטאַרקער האַנט, אױך האָט ער אַ סך אַקציעס פון דער פאַבריק געהאַט. אָבער די באַלעבאַטים זענען נאָך אַלץ געװען די הונצעס. זײ האָבן געהאַט די גרעסטע צאָל אַקציעס, און ער איז פאָרט נישט מער געװען װי זײערס אַ מענטש. אמת, אַ זײער װיכטיקער מענטש, אָבער פאָרט נאָר אַ מענטש, װאָס צו יעדער צײט קאָנען

די ברידער אַשכגזי

385

זײ אים הײסן גײן און אַן אַנדערן אַװעקזעצן אױף זײן אָרט. אױך האָבן די מענטשן אין פאַבריק אינטריגירט קעגן אים, געשריבן שלעכטע בריװ װעגן אים צו די הונצעס אין אױסלאַנד. ער האָט פאַר זײ נישט מורא געהאַט. ער האָט זײ געהאַט טיף אין דער ערד, אָט די אַלע גלאַט-פאַרקעמטע און פלײשיקע דײטשוקע.ס. ער האָט זײ געהאַלטן פעסט אין די הענט. װי די הינטלעך זענען זײ געשטאַנען פאַר אים אין קאַבינעט, געדונערט יאַ-װאָהל, הערר האַופּט-דירעקטאָר. זײ האָבן אים געחנפהט, אױסדערצײלט שטילערהײט אײנער אױפן צװײטן װעגן די אינטריגעס, װאָס זײ פירן קעגן אים, און געזוכט אים געפעלן צו װערן, אײנצוקױפן זיך בײ אים. אָבער בײ דעם אַלעס, האָט ער פאָרט זיך נישט געפילט דער אַבסאָלוטער באַלעבאָס. די באַלעבאַטים זענען אַלץ נאָך געװען זײ, די הונצעס, װאָס האָבן פאַרבראַכט זײערע יאָרן אין אױסלאַנד.

זײ האָבן, אמת, אַלץ געטאָן, כדי זײ זאָלן אַרױסלאָזן פון די הענט די אַקציעס פון זײער געירשנטער פאַבריק, און מאַקס אַשכנזי זאָל זײ אַרײנקריגן אין זײן אײזערנער קאַסע. זײ האָבן געװאָרפן מיט געלט, יעדער פאַר זיך און אַלע צוזאַמען. זײ האָבן פאַרשפּילט אין קאָרטן פאַרמעגנס, אױסגעהאַלטן אײגענע געיעג-פערד, אַקטריסעס און געליבטע. זײ האָבן אױך אין װילדע געשעפטן זיך פאַרפּלאָנטערט, אַרײנגעקראָכן אין שותפות אַרײן מיט פאַראָרעמטע און שװינדלערישע אַריסטאָקראַטן, אַרײנגעבראָקט געלט אין פױלע געשעפטן, פון װעלכע מען זעט נישט צוריק קײן שילינג. אױך האָבן זײ אָפּגעדונגען טעאַטערס פאַר זײערע געליבטע, װאָס זענען שלעכטע אַקטריסעס געװען, באַגראָבן גרױסע סומעס אין אַלערלײ שלעכטע אױפפירונגען, אין רעקװיזיטן, טעאַטער-דירעקטאָרן און שלעק. די גרױסע יערלעכע דיװידענדן פון דער פאַבריק האָבן נישט געקאָנט דעקן די אַלע ריזיקע הוצאות, און זײ האָבן אָפט פּעקלעך אַקציעס, װאָס יעדער פון זײ האָט געהאַט, אַװעקגעשיקט צום דירעקטאָר אַשכנזי און געהײסן זײ לאָזן אין גאַנג.

ער האָט זיך נישט אַרײנגעמישט, מאַקס אַשכנזי, אין די באַראָנענס גע-' שעפטן. ער האָט זײ באַזאָרגט מיט געלט, װיפל נאָר זײ האָבן אַלײן געװאָלט. אָבער די אַקציעס זײערע האָט ער נישט געלאָזט אין גאַס, נאָר אַלײן זײ געהאַלטן. זײ זענען געװאקסן בײ אים אין דער אײזערנער קאַסע פון טאָג צו טאָג. ער האָט נישט געהאַלטן, מאַקס אַשכנזי, װי זײן פאָטער אברהם הערש, װאָס האָט געגעבן עצות דעם אַלטן הונצע. יעדער לעבט װי ער פאַרשטײט : זײ, די באַראָנען, האָבן ליב עולם-הזה, פרעסן, זױפן, זינדיקן און הולטאַיען, זאָל זײ װױל באַקומען. עס איז נישט זײן טאַטנס עסק צו זײ. ער דאַרף אין זינען האָבן זײנע געשעפטן, צו מאַכן װאָס מער געלט. ער אַרבעט אױס פאַר זײ יעדעס יאָר גענוג דיװידענדן, אַזױפיל, װאָס מען קאָן דערפאַר פירן אַ קײזערלעך לעבן. אָבער װען זײ גענוגנט עס נישט, זאָלן זײ טאָן, װאָס זײ װילן. אַזױ װי מען בעט זיך אױס, אַזױ שלאָפט מען.

386

די ברידעד אַשכגזי

קײן צװײ גליקן מיטאַמאָל זענען אױף דער װעלט נישטאָ. עס איז דאָ ייִשר. װער עס װיל עולם-הזה, מוז צאָלן דערפאַר. װער עס װיל זאָרגן פאַר אַ תּכלית, מוז שפּאָרן, אַרבעטן און אָפּזאָגן זיך פון פאַרגעניגנס.

יעדן טאָג אױפסנײ האָט ער זײ געצײלט, די פּעקלעך אַקציעס, געלײגט זײ אײנס אױפן אַנדערן, װי טרעפּ, װאָס דאַרפן אים פירן צו די העכסטע קױמען-שפּיצן. װען די מלחמה האָט זיך אָנגעהױבן, האָט ער פאַרטראַכט אַ גרױסן פלאַן. ער האָט זײער אַ גוטן אָפּמאַך מיט דער אינטעדאַנטסטװע געשלאָסן, געגרײט זיך מאַכן אַ פאַרמעגן און מיט אײנמאָל דעקן די קאָרט, אױפקױפן אַלע אַקציעס װאָס גײען אַרום אין גאַס, און צום יאָר, אױפן צוזאַמענפאָר פון די אַקציאָנערן, איבערנעמען די פּרעזידענטור. דער פּלאַן איז געװען אַ גוטער, אַ פּינקטלעכער. די אַרבעט איז אַװעק מיט אַ קנאַק, אַ גאַנצן מעת-לעת האָט די פאַבריק געאַרבעט. יעדער קלאַפּ פון אַ שטול האָט אױסגעקלאַפּט אַ מטבע, האָט אױסגעשלאָגן נאָך אַ שריט פאַר מאַקס אַשכנזי, צו װערן דער קעניג פון לאָדזש. װי אין טאַש איז שױן אַלץ געלעגן. אָבער דאָס רעדל האָט זיך אַ דרײ געטאָן. די רעװאָלוציע, דער רוח זאָל זי נעמען, האָט זיך אַרײנגעמישט און אים אַלע פּלענער צעשטערט. מאַקס אַשכנזי האָט זיך געקאָכט, אױפגעגעסן זיך אַ לעבעדיקן. אָבער קײן ברירה איז נישט געװען. װי אַ האָגל, װאָס פאַלט אַראָפּ אין מיטן זומער און צעקלאַפּט אַלץ, װי אַ הײשעריק, װאָס פאַלט אָן און פאַרדאַרבט, װי אַ מגפה אַ װיסטע, האָט זי זיך אָנגעטראָגן, אָט דאָס משוגעת, און אים אַלע איבערגעקערט מיטן קאָפּ אַראָפּ און די פיס אַרױף. װאָכן לאַנג איז די פאַבריק געשטאַנען. אַנשטאָט פאַרדינסט, האָט מען נאָך געהאַט היזקות. די אינטעדאַנטסטװע האָט געפאָדערט שאָדן פאַר די נישט-צוגעשטעלטע סחורות. אַדװאָקאַטן, געריכטן, כאַבאַרן, אַלערלײ אַנדערע הוצאות האָבן אױפגעפרעסן די פאַבריק. שונאים האָבן דערלעבט אַ נקמה. די באַראָנען האָבן אַפילו נישט געטראַכט צו קומען פון אױסלאַנד און טאָן עפּעס, בלױז טעלעגראַמעס נאָך געלט האָבן זײ געשיקט.

װידער האָט מען געדאַרפט אַרבעטן יאָרן, טרײבן, טראַכטן, פון די כוחות זיך אַרױסשלאָגן, ביז מען װעט אױספילן די לעכער. פון דער מלוכה װאָס איז שױן געלעגן כמעט אין דער האַנט, האָט זיך אױסגעלאָזט אַ טײך. מאַקס אַשכנזי האָט זיך דערצו נישט געקאָנט צוגעװױנען. די יאָרן שטײען נישט, האָט ער געזען, זײ רוקן זיך גיך און שנעל. און װאָלט ער כאטש זי נישט געהאַט אין דער האַנט שױן, די פאַבריק, װאָלט אים נישט אַזאַ שאָד געװען. אָבער זי איז שױן געלעגן אין די הענט, נאָר אַרױסגעכאַפּט זיך, װי אַ פײגעלע פון דער געעפנטער האַנט אַרױס. נײן, מאַקס אַשכנזי האָט נישט געהאַט קײן חשק אָפּצולײגן זײן מלוכה אױף יאָרן. ער האָט זי שױן געװאָלט האָבן אין דער האַנט, פאַרװאָס עס זאָל נישט זײן. אים איז אַ בושה געװען פאַר לאָדזש, אַ חרפּה געװען פאַר זײן דורכפאַל, איבערהױפט פאַרן

די ברידער אַשכנזי

אײגענעם ברודער זײנעם, װאָס האָט אים שױן װידעראַמאָל מיאוס אונטער' געפירט.

לאָדזש האָט איצט װידער גערעדט װעגן יאַקוב אַשכנזי, נישט װעגן מאַקסן.

ער איז געבױרן געװאָרן אין אַ הײבל, דער ברודער זײנער. װיפל ער האָט נישט מיט זײן זאָרגלאָזיקײט און אומבאַרעכנטקײט אַרױסגעטריבן דאָס גליק פון די הענט, אוצרות דורך די ברײטע שיטערע פינגער דורכגעװאָרפן, אַלץ מער איז דאָס גליק געלאָפן צו אים אומגעריכט צוריק אין די הענט אַרײן.

אָנגעהױבן האָט עס זיך מיט אַ גט. דאָס װײב זײנס, אַ קרענקלעכע און ביטערע, האָט בײ קײן פאַל נישט געקאָנט מיט אים צוזאַמען זײן. אַלעמאָל האָבן די קרובים אירע זיך אױפסנײ אַרײנגעלײגט אין שלום, זיאַראָפּגעבראַכט אַראָפּגעבראַכט קײן לאָדזש צום מאַן, אַ שטוב אײנגעאָרדנט. אָבער װי נאָר זי איז אָפּגעזעסן עטלעכע װאָכן, איז זי װידער אַװעק פון לאָדזש קײן װאַרשע און געלעבט באַזונדער. זי איז געװען אײפערזיכטיק אױף אים, אײפערזיכטיק אױף זײנע באַקאַנטע װײבער, אױף די פרײנט, אױף זײן געזונט און פרײד, אױף זײן גוטן אַפּעטיט און שלאָף, אױף זײן גאַנץ לעבן. אױך קײן קינד האָט זי אים נישט געבױרן. און די שולד איז געװען אירע, אַלע דאָקטױרים האָבן עס איר געזאָגט. ער האָט איר נישט קײן פאָרװוּרף געמאַכט, נישט אױסגערעדט איר, אָבער װי נאָר ער האָט געזען אַ קינד אין גאַס אָדער אין שטוב בײ עמעצן, האָט ער עס גלײך גענומען אױף די הענט, געשפּילט זיך דערמיט, געלאַכט און געשטיפט מיט געװאַלדיקער הנאה און געלעכטער. זײן װײב האָט עס נישט געקאנט פאַרטראָגן. זי איז געװען אײפערזיכטיק צו די קינדער.

— יאַקוב, — האָט זי אים גערופן מיט דינע בײזע ליפּן, — װאָס האָסטו זיך אַזױ צעקאָכט ?

איבערהױפּט האָט איר פאַרדראָסן, װען ער האָט אַרומגעשטיפט מיט דער קלײנער גערטרוד, דינהלעס טעכטערל, באָטש די ברידער זענען תּמיד געװען ברוגז, האָבן די װײבער אָנגעהאַלטן פרײנטשאַפט צװישן זיך. זײ זענען, איבעריקנס, נאָך געװען קרובים פון פריער, די אַלטערס מיט די אײזנס האָבן זיך אָנגעקערט. פּריװע אַלטער, דינהלע איר טאָכטער, און מער פון אַלע — די קלײנע גערטרוד — זענען אָפט געקומען צו יאַקוב אַשכנזי, װען נאָר זײן װײב איז װידער געקומען קײן לאָדזש און גענומען אױפסנײ פירן אַ פאַמיליע-לעבן.

אָט די גערטרוד האָט געקלעפּט צום אָנקל יאַקוב. דאָס, װאָס זי האָט נישט געהאַט בײם פאָטער אין שטוב, האָט זי געהאַט בײם פעטער. ער האָט איר געקױפט די שענסטע פּופן, מתנות און שפּילצײג. ער האָט זי אַרומגעפירט מיט דער קאַרעטע איבער דער שטאָט, צעלאָזט זיך מיט די פערד אין גאַלאָפּ און אַפילו איר געגעבן די לײצעס צו האַלטן.

388

די ברידער אַשכנזי

א בלױ-אױגיקע, אַ שלאַנקע, מיט ברױנע קאַשטאַן-קופּערנע האָר אין לעקעלעך, רינגעלעך און קרײזעלעך, װאָס הערן נישט אױף צו ציטערן און פלאַטערן בײ יעדער באַװעגונג, מיט פּולכנע װײסע הענטעלעך, װאַרעמע און גלאַטע, איז זי אינגאַנצן געװען ענלעך צו איר מוטער, װען זי פלעגט זיך שפּילן בײ ר' אברהם הערש אַשכנזי אין הױז מיט דעם קלײנעם יעקב בונם. יאַקוב האָט אין איר געזען דינהלען, די אַמאָליקע דינהלע, װאָס אַלע אין הױף האָבן זי אים גערעדט פאַר אַ כלה. פּונקט אַזױ האָט זי געלאַכט װי די מוטער אַמאָל, פּונקט אַזױ האָט זי אַרומגענומען אים זײן האַלדז מיט די װאַרעמע הענטעלעך, װען ער האָט זי אַרױפגעזעצט אױף זײן רוקן רײטן און אַרומגעקראָכן מיט איר אױף אַלע פיר איבער דעם גרױסן טעפּעך אין שטוב.

— װיאָ, אָנקל יאַקוב ! — האָט זי גערופן און געקלאַמערט זיך צו זײן שטאַרקן האַלדז.

די באָרד זײנע, די שװאַרצע און אױסגעצערטלטע, האָט זי אָנגענומען פאַר לײצן. בײדע װײבער, דינהלע און פּערעלע, האָבן מיט זײער װײבערישן אינסטינקט דערפילט, אַז סײ בײם מײדל, דער צעפלאַמטער און פארשפּילטער, סײ בײם אָנקל אירן, דעם צעװאַקסענעם און קװעלנדיקן, איז דאָ מער עפּעס װי שפּיל צװישן אָנקל און ברודערן-טאָכטער. זי איז שױן געװן אַ דרײצן-יעריק מײדל, װען זי האָט מיטן פעטער יאַקוב קינדעריש אַרומגעשטיפט. אױך פלעגט זי אים שטאַרק קושן און רופן לײדנשאַפטלעך

— אָנקל, איך האָב דיך אַזױ ליב !

בײ יעדער געלעגנהײט האָט זי זיך אים אױך אַרױפגעזעצט אױף דיקני קני און אַרומגענומען אים מיט די הענט. דער אָנקל האָט זי געקושט מיט פעטע רױשיקע קושן.

דינהלע האָט געזען, אַז אין דער טאָכטער קושט יאַקוב זי אַלײן, אַז אין זײן ליבע צום מײדל ליבט ער זי, נישט װי זי איז איצט, נאָר װי זי איז געװען אַמאָל, אין איר טאָכטערס עלטער. דאָס האָט איר פאַרגעניגן פאַרשאַפט, אָבער גלײכצײטיק געשמערצט, װײ געטאָן.

— גערטרוד, מעגסט זיך שעמען, — האָט זי געזאָגט. — איך אין דײנע יאָרן בין שױן אַ כלה געװען און דו שפּילסט זיך װי אַ קינד.

יאַקוב, גענוג שױן, — האָט זײן װײב געזאָגט אַ ביטערע. — איך קאָן נישט מער דעם טומל פאַרטראָגן.

און אַז זײ זענען געבליבן אַלײן, האָט זי ערשט גענומען אים מאַכן סצענעס צוליב דער קלײנער.

— װאָס דו טוסט אונטער מײנע אױגן, אַרט מיך נישט, — האָט זי געזאגט מיט גאַל, — אָבער אין די אױגן פיר זיך װי אַ מאַן...

יאַקוב האָט זי נישט פאַרשטאַנען.

די ברידער אַשכנזי

— מיט אַ קינד שפּילן זיך טאָר איך שױן נישט. מיט אַן אײגענער נעפע...

— מיר קענען שױן די געפעס, — האָט פּערעלע געענטפערט מיט צאָרן און אַװעקגעװאָרפן זיך אין בעט אַרײן אין אָנטאָן.

זי האָט נישט געקאָנט זען, װי ער לאַכט, װי דאָס געזונט שפּראָצט אים פון אַלע גלידער.

— װי אַזױ קאָן דאָס אַ מענטש זײן אַזױ אומפאַרשעמט געזונט ? —האָט זי אים געגעסן.

װי אַלעמאָל, האָט זי אינגיכן פאַרלאָזט דעם מאַן און צוריק אַװעק קײן װאַרשע צו בלײבן אַלײן מיט איר װײטיק און אײפערזוכט.

נאָך יאָרן אַזאַ לעבן, האָבן זײ זיך געגט. מאַקס האָט דערלעבט א נקמה. פון דעם גאַנצן פאַרמעגן, װאָס יאַקוב האָט געדאַרפט ירשענען נאָך די אײזנס, איז ער אַרױס רײן. אַ טײך האָט זיך דערפון אױסגעלאָזט. מאַקס האָט געװוּסט, אַז דער ברודער זײנער האָט נישט בלױז אײנמאָל אַ גרעסערן נדן גענומען פון אים, אַ פילפאַך גרעסערן, נאָר אַז אַלע יאָר האָט ער בײם װײב פרישע נדנס גענומען. יעדעס מאָל, װאָס די געשעפטן זענען בײ אים שלעכט אַװעק, װען ער האָט אַ סך געלט צעפּטרט, האָט אים דאָס װײב זײנס נײע געלטער אַרײנגעטראָגן, אַ נײעם נדן. מאַקסן האָט עס געקרענקט יעדעס מאָל אױפסנײ. איצט, איז ער געװען זיכער, האָט זיך דער קװאַל אױסגעלאָזט. די זיבע פעטע יאָרן זענען אַװעק און די מאָגערע זענען אָנגעקומען. אױס נדנס. אינגיכן װעט ער טאַקע בלײבן מיטן בײטשל פון דער קאַרעטע זײנער. לױט דעם צעלאָזענעם לעבן, װאָס ער פירט.

אָבער װי אַלעמאָל, איז דאָס — גליק צו דעם צעלאָזענעם יונג געלאָפן אַלײן אין די הענט אַרײן און אױסגעשטעלט מאַקסן אַ פײג.

אַלײן מאַקסימיליאַן פלידערבױמס טאָכטער יאַנקע, די גרושה, װאס האָט זיך שױן מיטן דריטן מאַן געגט, האָט זיך פאַרליבט אין יאַקובן און אַרומגעפלױגן מיט אים אין אירע קאַרעטעס פראַנק און פרײ איבער לאָדזשער גאַסן.

לאָדזש האָט געקאָכט. מען האָט געװוּסט, אַז עס װעט נישט לאַנג אָנהאַלטן די ליבע. מען האָט זי געקענט אין שטאָט, די משוגענע פאַבריקאַנטישע טאָכטער, װאָס אַלעמאָל פאַרליבט זי זיך אין אַן אַנדער מאַן, פאַרליבט זיך שטאַרק, שטערבלעך, נאָר װי גיך זי פאַרקאָכט זיך, אַזױ גיך קילט זי זיך אָפּ. זי האָט שױן טאַקע דרײ מענער געהאַט און אָפּגעגט, אַ חוץ זײטיקע ראָמאַנען, װאָס זי האָט געפירט. דערצו איז דער אױסװאַל אױך געװען אַן אױסטערלישער. כאָטש זי האָט זיך נישט געשמדט נאָך, װי אירע שװעסטער, איז זי געװען אַ שטיק גױע, אַ פאַרריסענע אַריסטאָקראַטקע, און איר ליבע מיט יאַקובן, װאָס מען האָט אים נאָך געדענק װי ער פלעגט טראָגן אַ לאַנגע קאַפּאָטע, האָט זײער מאָדנע אױסגעזען.

390

די ברידער אַשכנזי

— ס'װעט דױערן פון אסתר-תּענית ביז פּורים, — האָט לאָדזש געזאגט. — אײנס פון דער משוגענער יאַנקעס פאַנטאַזיעס...

אָבער דערװײל איז זי אַרומגעפאָרן מיט איר נײעם האַרץ-פרײנד מיט גרױס קוראַזש איבער דער שטאָט. יאַקוב האָט געטריבן די פערד אין גאַלאָפּ און די מיליאָנערישע טאָכטער האָט זיך געטוליעט צו אים מיט גרױס ליבע און אַפילו אים געקושט אין גאַס פראַנק און פרײ פאַר אַלעמען, װי נאָר די משוגענע האָט געקאָנט. לאָדזש האָט געקאָכט. מען האָט גערעדט װעגן דעם אין שטובן, אין די קאַפעען, אין די געשעפטן און פאַבריקן, אַפילו די נײטאָרינס בײ די מאַשינען האָבן דערפון גערעדט. מען האָט געזאָגט, אז זײ װעלן חתונה האָבן אין גיכן. און אױך צום דירעקטאָר מאַקס אַשכנזי אין זײן פאַבריק-קאַבינעט האָבן עס סוחרים דערטראָגן.

— ער ברענט אַ װעלט, הער דירעקטאָר, — האָט מען אים אָפּגעגעבן גרוסן. — ער איז אַרײן אין די גרױסע פעדערן, אײער ברודער, הער דירעקטאָר. , ,

מאַקס אַשכנזי האָט עס נישט געקאָנט הערן.

— קײן אינטערעס דאַפיר, מײן הער, — האָט ער אָפּגעשניטן. — רעדן װיר צור זאַכע.

אָבער ער האָט שױן גאָר געהאַט אינטערעס דערפאַר, מאַקס אַשכנזי. אים איז נישט באַקומען דער ביסן אין מױל, דער שלאָף איז אים אַװעק פון די אױגן, דאָס לעבן איז אים נישט אײנגעגאַנגען. ער האָט נאָך נישט געװוּסט גענױ, צי עס װעט טאַקע קומען צו אַ שידוך צװישן פלידערבױמס טאָכטער און זײן ברודער. ער האָט עס נישט געװאָלט דערלאָזן צום געדאַנק. אָבער דערװײל, ביז װאָס װען, האָט זי, די געליבטע זײנע, געמאַכט אים פאַר דירעקטאָר פון דער פאַבריק,- און ער האָט זיך אַפילו אַרײנגעקליבן אין פּאַלאַץ אַרײן. דער אַלטער פלידערבױם איז געװען קראַנק, פּאַראַליזירט. אַן אַרבעטער, װאָס מען האָט אים אָפּגעזאָגט פון דער אַרבעט, האָט זיך געװאָרפן אױף אים מיט אַ מעסער און אים אין קאָפּ געשטאָכן. מען האָט אים אָפּגעראַטעװעט, אָבער פון דעמאָלט אָן איז ער געבליבן פּאַראַליזירט אױף אַ האַלבער זײט און מער נישט געקאָנט אַרבעטן. אַ דינער האָט אים אַרומגעפירט אױף אַ שטול מיט רעדלעך איבערן הױף פון פּאַלאַץ.

זײן גאַנץ פאַרמעגן איז געבליבן בײ די קינדער, אָבער זײ האָבן לישט געװוּסט װאָס צו טאָן דערמיט. די טעכטער, די משומדתטעס האָבן געלעבט אין װאַרשע מיט זײערע מאַנען די משומדים און נישט געװאָלט קומען קײן לאָדזש, אין דער שטאָט פון מסחר און ייִדישקײט, פון װעלכער זײ זענעיאַנטלאָפן . עס איז זײ נישט אָנגעשטאַנען. די זין זענען געװען צעדרײטע און אָריגינאַלן. זײ האָבן געהאַט צו טאָן מיט פאַנטאַזיעס, אבערגלױכנס, פאַרנומען זיך מיט אַרױסרופן גײסטער, און געדרײט זיך אַרום גלחים און קלױסטערס. אַפילו אין קירכע פלעגן זײ גײן, כאָטש זײ זענען נישט גע-

די ברידער אַשכנזי

391

װען נאָך געשמדט. די אײנציקע, װאָס האָט געהאַט אַ קאָפּ אױף זיך, דעם פאָטערס ליבלינג געװען, איז געװען יאַנקאַ די גרושה. אָבער זי איז געװען תּמיד פאַרקאָכט אין אירע ליבעס, אין װעלכע זי האָט זיך אַרײנגעװאָרפן אַלעמאָל אױפסנײ מיט גרױס ברען. זי האָט קײן צײט נישט געהאַט צו געשעפטן. אױך איז נישט געװען אין שטײגער, אַז פרױען זאָלן פירן מסחרים. און זי האָט די גאַנצע פאַבריק איבערגעגעבן צו יאַקוב אַשכנזי, װאָס זי האָט זיך פאַרקאָכט אין אים, צו להכעיס אַלע אירע ברידער און באַקאַנטע, װאָס האָבן אין אים צופיל ייִד געזען. זי האָט זיך געהאַט איר פאַנטאַזיע, יאַנקאַ, זי האָט אַלעמאָל ליב געהאַט טאָן משוגענע זאַכן, פון װעלכע מען זאָל רעדן, בײזערן זיך און ברוגזן. איבעריקנס, האָט זי אים געװאָלט האָבן נאָענט לעבן זיך, אין דער דירעקטאָרישער װױנונג בײם פּאַלאַץ, װאָס איז בײ דער פאַבריק. די גענעראַל-פאַרטרעטונג איז איצט געפירט געװאָרן דורך די אָנגעשטעלטע, און יאַקוב אַלײן איז געזעסן ברײט אין דירעקטאָרישן קאַבינעט פון פילדערבױמס פאַבריק און אינשעניערן, דירעקטאָרן, כעמיקער, בוכהאַלטערס און דינער זענען געשטאַנען פאַר אים אױף די שפּיץ פינגער.

מאַקס אַשכנזין איז דאָס בלוט אין די אָדערן גערונען געװאָרן.

שױן דאָס װיפלטע מאָל װי דער טױגעניכטס, דער פױלאַק, דער גראָבער קאָפּ, דער הולטאַי שבהולטאַיעס, דער ייִנגערער ברודער זײנער, האָט אים אַזױ מיאוס אָנגעפיפן. און פאַרװאָס קומט דאָס אים ? פאַר װעלכע מעשיט-טובים ? אַז אַ קאָפּ האָט ער געהאַט אַלעמאָל אַ פּױערישן, נישט צו תּורה, נישט צו סחורה. שױן-זשע בלױז דערפאַר, װאָס ער איז אַ גרױסער, אַ געזונטער, אַ שטיק פלײש, אַן עולם-הזהניק ? מאַקס האָט עס נישט געקאָנט באַנעמען מיטן שכל. עפּעס אַ כישוף איז געשען. ער, מאַקס טוט, אַרבעט, לײגט צו קאָפּ, יאָגט, װערט אױסגעריסן, װײסט נישט פון קײן לעבן אױף דער װעלט. און יענער, דער גאָרנישט, דער פּוסט-אוןפּאַסטניק, קומט אַלעמאָל צום גרײטן, אַזױ בחור-װײז, װען ער איז אַרײן אין שמאַלץ-גרוב, אַזױ שפּעטער, און אַזױ איצט. אַ קלײניקײט, מיט אַמאָל אין פלידערבױמס פּאַלאַץ אַרײן ! דירעקטאָר פון דער פאַבריק, געליבטער פון דער שײנער יונגער יאַנקאַ. אױף דער גאַס, זאָגט מען, קושט זי אים. פליען אין קאַרעטן אַרום, מאַכן בעלער, הוליאַנקעס. מען רעדט, אַז זײ װעלן חתונה האָבן, אַז אַלץ װעט אַריבערגײן אין זײנע הענט. גאַנץ לאָדזיט רעדט װעגן אים איצט, בײ אַלעמען איז ער אױף די ליפּן. װער װײסט, װאָס דער יונג װעט נאָך אָפּטאָן ! ער איז דער פירער פון דער פאַבריק, דער אײנציקער אין פּאַלאַץ צװישן אַלע משוגעים, װאָס װײסט אין מסחר. ער װעט נאָך װערן דער קעניג פון לאָדזש.

מאַקסן איז אַ שרעק באַפאַלן. בײ זײן גאַנצער דײטשישקײט, האָט ער געגלױבט איצט אין גורל, װאָס מען קאָן נישט אױסמײדן, איז ער געשטאַנען אומבאַהאָלפן, װי פאַר אַ מזל, װאָס איז ערגעץ אָנגעשריבן מיט אַ גרױ-

392

די ברידער אַשכנזי

סער אומזעבאַרער האַנט, און גאָרנישט איז צו טאָן קעגן דעם, װײל װאָס באַשערט, איז אָנגעצײכנט, אָנגעחתמעט אױף אײביק.

ער האָט דערפילט די אומגערעכטיקײט פון גורל, די שרעקלעכע אומגערעכטיקײט אױף דער װעלט. װען דאָס אַלץ פאַלט אַזױ אַרײן צו אים איצט אין די הענט. אָ, ער װאָלט שױן דאָרט געמאַכט אַן אָרדענונג אין דער פאַבריק בײ די פלידערבױמס ! װי אַ פיש אין װאַסער װאָלט ער דאָרט געשװוּמען, די הענט פונאַנדערגענומען און געװיזן, װאָס ער קען. אײנס און צװײ װאָלטן זײ בײ אים אַרױסגעפלױגן אָט די אַלע טױגעניכטסן און משוגעים, װאָס זענען געבליבן אין פּאַלאַץ. ער װאָלט זײ פונאַנדערגעשיקט קײן אױסלאַנד, צו אַלדי-רוחות, און זאָלן זײ דאָרט זיצן און פאַרנעמען זיך מיט זײערע נאַרישקײטן, מיט זײערע גײסטער און אידיאָטיזמען. װי אַ מטבע װאָלט ער אַלץ אין די הענט אַרײנגענומען.

אָבער װאָס קומט דערױס, אַז אַרײן אין דעם פּאַלאַץ איז גאָר ער, דער טױגעניכטס, דער שלאַק. און ער, מאַקס, מוז זיצן בײ די הונצעס אין זײן אָנגעװיזן אױפן חסד פון די באַראָנען, די הולטאַיעס, אױסשטײן די בײזע בליקן און רכילותן פון די דײטשוקעס, אָט די אַלע גלאַטע און צוגעקעמטע אינזשעניערן, װיצע-דירעקטאָרן, שלעק און אומגליקן, װאָס די פאַבריק איז מיט זײ פול און װאָס זײ ברענען אים די טריט זײנע, װילן אים אין אַ לעפל װאַסער דערטרינקען.

נײן, דאָס איז שױן געװען צופיל. אַזױ לאַנג טראָגט מען דאָס קריגל ביז דאָס אױער רײסט זיך אָפּ. ער קאָן נישט װאַרטן מער. ער װעט נאָך לאָדזש װײזן, װער עלטער איז. ער װעט נאָך אים װײזן, דעם יאַקובן, דעם גאָרנישט, דעם גראָבן קאָפּ, װער עס איז מאַקס. אמת, דערװײל האָט זיך אים זײן גרױסער פּלאַן אַרױסגעגליטשט פון די הענט. די רעװאָלוציע, דער רוח זאָל זי נעמען, האָט אים אַלץ איבערגעקערט. אָבער נישקשה, מאַקס אַשכנזי איז נאָך נישט געפּגרט. ער װעט קריגן װאָס גיכער אַ גרױסע סומע, גאָר אַ גרױסע, און אױפקױפן אַ גרױסע צאָל אַקציעס פון די הונצעס, אַזױ, אַז ער זאָל װערן דער באַלעבאָס.

קריגן די געלטער װעט ער נישט דורך שותפים. נײן, ער האָט נישט בדעה אַרײנצוציען שותפים צו זיך. קריגן דאָס געלט װעט ער אַלײן, װי זײן ברודער האָט עס דערגרײכט.

זאָל ער נישט מײנען, דער יאַקוב, אַז נאָר ער איז װערט געלט. נישקשה, מאַקס איז נאָך נישט קײן פאַרפױלט עפּעלע. אמת, ער האָט זיך אײנמאָל אָפּגענאַרט, שױן דעמאָלט, װען ער איז געװאָרן חײם אַלטערס אײדעם און גענומען עטלעכע פאַרדריפּעטע טױזנט רובל נדן, אין דער צײט װען יעקב בונעם האָט גענומען אַ פאַרמעגן. דאָס האָט אים טאַקע אַ גאַנץ לעבן געשטערט, מיט די עטלעכע טױזנט רובל האָט ער געמוזט גײן זײן שװערן װעג און דערפירן זײ מיט מי און אַרבעט צו דעם איצטיקן פאַרמעגן זײנעם. אָבער איצט װעט ער זיך נישט לאָזן נאַרן מער. ער װעט אָפּשאַצן

די ברידער אַשכנזי

זײן װערט, דעם װערט פון דירעקטאָר מאַקס אַשכנזי, װאָס האָט ליגן נאָך דערצו אַ היפּש ביסל פּעקלעך אַקציעס אין זײן אײזערנער קאַסע. און אַ בעלן איז אױך דאָ.

נישט אײנמאָל, אין װעג, װער ער איז געפאָרן, איז אים אױסגעקומען צו פירן מסחרים מיט אײנער אַ פרױ, נישט קײן איבעריק יונגע שױן, אָבער אַ רײכע, אַ מיליאָנערין, און נאָך אַן אלמנה אָן קינדער דערצו. אין כאַרקאָװ װױנט זי, די אלמנה נאָכן צוקער-פאַבריקאַנט מרגליות, אײנע אַלײן אין אַ הױז, און אָנגעשטאָפּט מיט געלט איז זי, אַ מיליאָנערין אַן אמתע. כאָטש אַ גרױסע, אַ צעװאקסענע, מיט אַ געזעצטן שכל און זײער אַ האַרטע, אַן אמתער מאַנצביל, װאָס אַלע אירע מענטשן אין אירע צוקער-פאַבריקן ציטערן פאַר איר, װײזט זי אים תּמיד אַרױס ליבשאַפט, װען נאָר ער קומט צו איר אין שטוב צוליב מסחר, און זי גיט אים אָנצוהערענישן, אַז מיט אַזאַ מאַן װי ער װאָלט זי נאָך חתונה געהאַט און אים דאָס גאַנצע פאַרמעגן אָפּגעגעבן.

ער האָט עס קײנמאָל ערנסט נישט גענומען און בלױז געשמײכלט אױף דער פרױס אָנצוהערענישן. אָבער איצט זענען אים אירע רײד טיף אין קאָפּ אַרײנגעקראָכן. מיט איר פאַרמעגן װאָלט ער גלײך געקאָנט דערגרײכן צום ציל, אײנמאָל פאַר אַלעמאָל װערן דער באַלעבאָס פון דער הונצע פאַבריק, דער קעניג פון דער מאַנופאַקטור.

אין דער ערשטער רגע, אַז דער געדאַנק איז אים געקומען אין קאָפּ אַרײן, האָט ער אים אױסגעזען װילד, אוממעגלעך. אָבער װאָס מער ער האָט זיך אין דעם אַרײנגעטראַכט, אַלע מער איז ער געװאָרן הײמיש און אײגן. סײ-װי-סײ האָט ער אַ גאַנץ לעבן אָפּגעלעבט נישט גליקלעך. קײנמאָל בײ דער דינהלע קײן גוט װאָרט נישט געהערט, קײן ברעקעלע אַנערקענונג און דרך-ארץ נישט געזען. אַלע האָבן אים באַװוּנדערט, נאָר נישט זי. אַז אָך און װײ איז צו אַזאַ לעבן, װי ער האָט דורכגעלעבט. און די קינדער זענען אױך נישט קײן קינדער. דאָס האָט זי, דאָס װײב זײגס, אַזױ זײ דערצױגן, אײנגעפלאַנצט פרעמדשאַפט און שנאה צו אים. דער זון איז אַ גאָרנישט, אַ פױלאַק, אַ לײדיקגײער, אַ פאַרשטאָפּטער קאָפּ. גאָרנישט צו אים אַלײן ענלעך, אינגאַנצן חײם אַלטערס קאָפּ, אַ לײמענער מוח. די טאָכטער איז אַן אַרומלױף, װיל קײן רגע אינדערהײם נישט אײנזיצן, עס טראָגט זי. װאָס האָט ער אין זײן לעבן ?

אמת, אַז ער איז שױן היפּש אין די יאָרן, מענטשן װעלן קוקן קרום דערױף. אָבער װאָס אינטערעסירן אים די מענטשן, צו אַלדי רוחות ? יעדער דאַרף זיך טאָן װי פאַר זיך עס איז גוט, און די מענטשן הערן װי דעם מיסט אױף דער גאַס. זאָל ער נאָר װערן דער באַלעבאָס פון דער פאַבריק, דער קעניג פון לאָדזש, װעלן אַלע פאַר אים אױף די פיס פאַלן, װי די הינטלעך אױף די לאַפּקעס שטײן. און זי, דינהלע, ער װעט זי באַזאָרגן, אַ סך מער איר אַרױסגעבן װיפל זי האָט אים נדן אַרײנגעבראַכט. ער װעט איר

די ברידער אַשכנזי

אױסצאָלן אַן אײנמאָליקע סומע אָדער אַ געהאַלט, אױך די קינדער װעט ער באַזאָרגן. דעם בחור צאָלן אַזױ לאַנג װי ער װעט שטודירן, און די טאָכטער װעט ער חתונה מאַכן און אַראָפּ פון קאָפּ. זײ זענען נישט מער קײן קלײנע קינדער. זײ דאַרפן זיך זײער שטעטל באַשטײן. אױך אים האָט מען אין זײערע יאָרן נישט געפּיעשטשעט. אַלײן האָט ער שױן זײן לעבן געפירט.

נײן, נישט לײכט איז עס אים אָנגעקומען אָפּצומאַכן בײ זיך װעגן דעם װײב זײנעם. ער האָט נישט געװאַגט, נישט געװוּסט װי אַזױ אָנצוהױבן, װי אַזױ דערפירן צו אַ גט. װאָלט זי כאָטש עפּעס שלעכטס געטאָן, װאָלט דאָס אים לײכטער געװען. אָבער זי איז שטיל און שטוביק װי תּמיד. פאַרקערט, זי װײזט אים גאָר לעצטנס אַרױס ליבשאַפט, װאָס קײנמאָל ביז איצט האָט זי עס נישט אַרױסגעװיזן. און הלמאי זאָל מען זאָגן, אינגאַנצן אָן ליבשאַפט צו איר איז ער נאָך אױך איצט נישט.

באַלד אָבער האָט ער אָפּגעװאָרפן פון זיך יעדע שװאַכקײט. ער האָט איבערגעקוקט זײן לעבן, דורכגעװאָרפן עס פאַר די אױגן פון ערשטן טאָג אָן, װאָס ער איז אין חײם אַלטערס הױז אַרײן ביז איצט, גיך איבערגערעכנט, אַ באַלאַנס געמאַכט, אַז דאָס איז געװען אַ פױל געשעפט. ער האָט קײנמאָל קײן גליק נישט געהאַט אין זײן פאַמיליע-לעבן. װי אַ פרעמדער איז ער געװען אין שטוב. װי אַ בעטלער האָט ער אױסגעבעטלט זײן גליק בײ איר, אָדער מיט געװאַלט גענומען. איצט, װען ער איז שױן עלטער, אין די יאָרן, װערט זי צו אים גוט, װײך, רופט אים בײם נײעם נאָמען, לאַשטשעט זיך צו אים און רעדט װעגן תּכלית-זאַכן, װעגן נעמען פירן אַ שטוב מיט מענטשן גלײך, אײנלאַדן געסט. אָבער איצט איז ער עס איר מוחל. איצט איז ער אױפן פערדל. בײם גלײכן עלטער איז ער דער מאַן, װאָס בײ די פערציקער איז ער ערשט אין די בעסטע יאָרן, װען זי, אַ פרױ, הױבט שױן אָן גײן אַראָפּ. נײן, זי האָט עס נישט פאַרדינט בײ אים, ער זאָל מיט איר אָפּפּטרן איצט אַ לעבן. ער װאָלט עס נאָך פאַרשטאַנען, װען זי װאָלט ביז איצט אים געגעבן גליק. דעמאָלט איז אַ פליכט. װי אין יעדער אַנדער געשעפט, מוז אױך אין פאַמיליע-לעבן זײן ראַיעלע באַהאַנדלונג פון בײדע זײטן. אָבער אָפּנאַרערײ, אײנהאַנדלען אים פאַרלעגענע סחורה פאַר יאָרן פון דערנידערונג, — אָ, נײן, נישט בײ מאַקס אַשכנזי ! ער איז נישט פון די, װאָס מען נאַרט אים אָפּ. ער קען זיך אױף זאַכן.

ער האָט אױף זיך אַלײן רחמנות געקריגן, מיטגעפיל פאַר דעם באַ - עװלהטן און געקריװדעטן. גענוג געלאָזט זיך פירן בײ דער נאָז. אױב איר איז נישט אָנגעשטאַנען די גאַנצע צײט איר מאַן, דעם אַמאָליקן ישיבהבחור, שטײט אים איצט נישט אָן די ייִדענע דינהלע אַלטער. די שענסטע פרױען קאָן ער האָבן, די רײכסטע, לאָדזש ליגט בײ אים אין די הענט. ער װעט זיך אין קײן הולטײסטװע נישט אַרײנלאָזן. ער װעט נישט גײן אױף דעם ברוערס װעגן, יאָגן זיך נאָך פרױען און אױסגעלאַסנקײט. דאָס

די ברידער אַשכנזי

395

איז אַן עסק פאַר פּוסטע קעפּ, פאַר טױגעניכטסן, װאָס ענדיקן אַלעמאָל שלעכט, װאָס צאָלן שפּעטער אָפּ טײער פאַר זײערע תּאװת. ער װעט גײן אױף אַ װעג אַ סאָלידן, אַ גלײכן. ער װעט נעמען אַ פרױ, װאָס װעט אים שעצן, אַ פרױ אַ געזעצטן מענטש, װאָס האָט נישט שטעקן דעם קאָפּ אין נאַרישע ביכלעך, נאָר װאָס פאַרשטײט געשעפט און איז רײך, אַ מיליאָנערין. ער װעט דער קעניג פון לאָדזש װערן, דערגרײכן דערצו, צו װאָס ער שטרעבט פון ייִנגלװײז אָן.

און װי תּמיד, װען ער האָט עפּעס פאַרטראַכט, האָט ער נישט גערוט מער קײן װײלע און געטאָן אַלץ, דורכצופירן זײנס. קודם-כל האָט ער גענומען נישט אַהײמקומען, נאָר נעכטיקן אין דער בחורישער װױנונג בײ דער פאַבריק. דאָס, האָט ער געװוּסט, איז אַ גוטער אָנהױב. עס איז גלײכער דאָס װײב נישט צו זען, נישט צונױפקומען זיך מיט איר. װײל אַ מענטש װערט שװאַך לעבן אַ פרױ, נאַריש, און טוט אָפּ אָנשכלדיקע זאַכן. װען מען איז פון דערװײטנס, אַרבעט דער קאָפּ בעסער, קלאָרער.

— פירכטבאַר בעשעפטיקט ! — האָט ער געענטפערט דורכן טעלעפאָן, װען דינהלע האָט גענומען איצט צו אים קלינגען אין פאַבריק אַרײן.

איר קלינגען און זײן אָפּזאָגן האָט אים אַ געװאַלטיקע הנאה פאַרשאַפט. ער האָט זיך נוקם געװען פאַר דער גאַנצער צײט. זיס איז נקמה, גוט, אומגעהױער גוט.

באַלד דערנאָך האָט ער גענומען מאַכן איצט אָפטע רײזעס קײן כאַרקאָװ און געגרײט דעם באָדן בײ דער רײכער אלמנה.

ער האָט שױן געװאָלט באַצײטנס קריגן בײ איר אירע מיליאָנען, כדי גלײך אױסקױפן די אַקציעס פון דער הונצע-מאַנופאַקטור און גרײטן דאָס שותפותדיקע גליק פאַר זיך און פאַר איר, דער נײער לעבנס-שותפטע. אָבער די כאַרקאָװער מיליאָנערין האָט זיך נישט געאײלט צו עפענען איר שװערע אײזערנע קאַסע.

האַרט, סוחריש, װי אַ מאַנצביל אַ תּקיף, האָט די אלמנה מיט אים גערעדט, אָנגערופן אָפן די זאַך בײם נאָמען, צוגעגאַנגען געשעפטלעך צום עסק. זי שעצט אים זײער, מאַקס אַשכנזי, זי װײסט זײן װערט, זײנע גרױסע פעאיקײטן. עס װעט זײן פאַר איר אַ גליק און אַ כבוד צו זײן זײן װײב, זײן לעבנס-באַגלײטערין. װאָרעם כאָטש זי איז אַ סוחרטע, כאָטש זי פירט אַלײן אירע צוקער-פאַבריקן, האַנדלט גרױס מיט פּריצים און האַלט די מענטשן אירע אין דער צױם, לאָזט זיך פון זײ נישט אָפּנאַרן, איז זי פונדעסטװעגן מיד פון אײנזאַמען אלמנהשן לעבן. זי װיל האָבן אַ שטוב, אַ הױז, װי אַלע מענטשן. מיט איר פאַרמעגן װאָלט זי געקאָנט קריגן מענער. שדכנים רײסן איר די טירן אָפּ. אָבער זי זוכט אַ מאַן אַ סאָלידן, אַ גרױסן סוחר, אַ בכבודיקן מענטש, װעמען זי זאָל קאָנען אָנטרױען איר פאַרמעגן און לעבן. ער, אַשכנזי, געפעלט איר. זי גלױבט אין אים, אין זײן קאָפּ, אין זײן שכל. בײדע צוזאַמען װעלן זײ נאָך קאָנען

396

די ברידער אַשכנזי

גרױסע זאַכן אױפטאָן. אױך געפעלט איר זײן געדאַנק װעגן אױסקױפן די אַקציעס פון דער פאַבריק און װערן אַלײן די באַלעבאַטים. זי איז גרײט אַלע אירע געשעפטן ליקװידירן, מאַכן אַלץ צו געלט, אַ סך געלט, און לאָזן עס אױף די אַקציעס. אָבער זאָל ער זיך פריער גטן מיט זײי פרױ, זײן פרײ, און זי װעט מיט אים גלײך חתונה האָבן, אַרײנטראָגן איר פאַרמעגן און אַריבער מיט אים קײן לאָדזש.

— קײן אײן גראָשן פריער װעל איך נישט אַרײנלײגן, װי לאַנג איר װעט נישט זײן פרײ, װי איך בין, מײן ליבער אַשכנזי ! — האָט זי אים געזאָגט פעסט.

מאַקס אַשכנזי האָט עס נישט געקאָנט הערן.

— איר האָט צו מיר נישט קײן צוטרױ, מײן ליבע פרױ מרגליות ? — האָט ער זיך באַלײדיקט און אױסגעטרונקען האַסטיק דאָס לעצטע ביסל טײ פון גלאָז.

די גרױסע, פעסט-געבױטע דאַמע, װאָס דעדט האַרט, אָפּגעהאַקט און מיט אַ מאַנצבילישער שטים, האָט אָנגעגאָסן פאַר אשכנזין אַ פריש גלאָז טײ פון זילבערנעם סאַמאָװאַר, זי האָט אים אַװעקגעשטעלט אַ פול טעלערל אײנגעמאַכטס און מיט דער גרעסטער זיסקײט, װאָס נאָר זי האָט געקאָנט אַרױסקריגן אױף איר האַרט מענלעך סוחריש פּנים, האָט זי אים באַרואיקט זײן אױפרעגונג.

— איך אַכטע אײך זײער, מײן ליבער אַשכנזי. איר האָט עס געזען, אָבער איר װײסט דאָך, אַז אַ זאַך מוז דורכגעפירט װערן סוחריש, באַטראַכט און באַװאָרנט. סוחרישאַפט איז קײן ברודערשאַפט. — מיר זענען בײדע קײן קינדער נישט, מען קאָן װאַרטן. פירט דורך צוערשט דעם גט !

— איך װעל עס דורכפירן, — האָט אַשכנזי געזאָגט און אױפגעהױבן זיך אױף די שפּיץ פינגער, װי שטענדיק, װען ער דאַרף באַשליסן אַ גרױסע זאַך און ער דאַרף זיך צוגעבן װאָג, װיכטיקײט.

אַהײמקומענדיק, איז ער מער נישט פאַרפאָרן אין הױז, נאָר גלײך צו דער פאַבריק אין זײן בחורישער װױנונג. אין זעלבן אָװנט, װען ער האָט שױן אַלע געשעפטן געהאַט באַזאָרגט, האָט ער אַרױסגערופן צו זיך דעם פאַבריק-אַדװאָקאַט און דורכגערעדט זיך מיט אים װעגן אַ פאַמיליעזאַך, װעגן אַרױסקריגן אַ גט בײ זײן װײב דינה, פון הױז אַלטער.

— האָט דער פאָטער אירער געמאַכט אַן אַקט-אינטערציזי ? — האָט דער אַדװאָקאַט געפרעגט.

— צום גליק נישט, — האָט אַשכנזי געענטפערט.

— דאָס איז גוט, — האָט דער אַדװאָקאַט געזאָגט און דורכגערעדט מיט אַשכנזין די זאַך פון אַלע זײטן.

באַלד דערנאָך האָט מאַקס אַשכנזי אָנגעשריבן אַ בריװ צו זײן װײב, א בריװ אַ געשעפטלעכן און טרוקענעם, אין לאַנגע דײטשע זאַצן, אַז צוליב דעם, װאָס די עטלעכע און צװאַנציק יאָר צוזאַמענלעבן איז געװען נישט

די ברידער אַשכנזי

397

קײן געראָטנס, און אַז סײ זי, סײ ער קאָנען זיך פונאַנדערגײן װי פרײנט, דעריבער בעט ער, אין גיכסטן טערמין, אים צו לאָזן װיסן, װי אַזױ די זאַך קאָן צושטאַנד קומען, באַטראַכט און געשעפטלעך, אַזױ װעגן איר אײגענער פאַרזיכערונג, אַזױ אױך װעגן די קינדערס. װי אַ סאָלידער געשעפטסמאַן האָט ער צוגעגעבן, אַז ער גלױבט אין דער פאַרנונפטיקײט און גוטן װילן פון דעם צד, װאָס װעט די פּײנלעכע אָבער נױטיקע שײדונג דורכפירן סאָליד און מענטשלעך, אױף װאָס ער װאַרט װי אַמגיכסטן, מיט דער גרעסטער אַכטונג און שעצונג, מאַקס אַשכנזי.

ער האָט עטלעכע מאָל איבערגעלײענט דעם טעקסט, געבליבן פון אים צופרידן און אים איבערגעגעבן דעם דינער מעלכיאָר צו באַזאָרגן.

ער האָט זיך געלײגט אין בעט אַ צופרידענער און פול מיט האָפענונג. אין חלום האָט ער זיך געזען אַלס באַלעבאָס פון דער הונצע-מאַנופאַקטור-אַקציען-געזעלשאַפט , דער קעניג פון לאָדזש. די געדרײטע רױכן האָבן װי אַ קרױן באַצירט זײן קאָפּ.

קאַפּיטל זיבעצן

אַ פײער פון צאָרן, באַלײדיקונג אין צעטראָטענעם װײבערישן שטאָלץ האָט אָנגעצונדן די בלוטן פון דינהלע אַשכנזי, װען זי האָט איבערגעלײענט דעם דײטשן בריװ פון איר מאַן, דעם געשעפטלעכן בריװ מיט די אַכטונגספולע סוחרישע רײד.

— גערטרוד, טאָכטער ! — האָט זי גענומען רופן די טאָכטער, װאָס איז נאָך געלעגן אין בעט נאָך אַ שפּעטיקן נאַכטיקן באַל. — גערטרוד, שטײ אױף, קום אַרײן ! גיכער !

גערטרוד איז אַרײן אַ פאַרשלאָפענע אין לאַנגן נאַכט-העמד איבער די טריט. זי האָט געטראָפן די מוטער האַלב-פאַרחלשט. בײ אירע פיס האָט זיך געװאַלגערט דער בריװ.

— געבן דיר װאַסער, מאַמע ? — האָט זי געפרעגט דערשראָקן. — װאָס איז געשען ?

— לײען, — האָט די מוטער געזאָגט און זיך מיט בײדע הענט געדריקט די שלײפן, װאָס בלױע אָדערלעך האָבן גלײך שאַרף אַרױסגעטראָטן אױף זײ דורך דער זײער װײסער הױט.

גערטרוד האָט גיך איבערגעלײענט דעם בריװ און זיך פונאַנדערגעלאַכט.

— כאַ, כאַ, כאַ, װי קאָמיש ! װי אומגעהײער קאָמיש.

די מוטער האָט אױף איר געקוקט מיט גרױסע אױגן.

— דו לאַכסט ? — האָט זי געפרעגט מיט שרעק.

— װאָס דען, װײנען זאָל איך ? — האָט ס'מײדל געענטפערט. — שױן לאַנג צײט געװען דאָס צו טאָן. בעסער שפּעטער װי קײנמאָל נישט.

די ברידער אַשכנזי

— גײ אַװעק ! — האָט די מוטער זי געטריבן. — גײ, גײ !

זי האָט נאָך אַמאָל איבערגעלײענט דעם בריװ. בײ יעדער זאַץ האָט אַלץ מער בלוט צוגעשלאָגן צו איר קאָפּ. דאָס שטאָלצע אַלטערישע בלו האָט געזאָטן.

ער, אָט דער כניאָק, אָט דער שמחה מאיר, װאָס זי האָט אים נישט געװאָלט אָנקוקן, װאָס זי האָט זיך געמיאוסט פון אים, נישט געקאָנט פאַרטראָגן יעדן ריר זײנעם, אָט דער לאַפּסערדאַק, דער פּלוט, דער װילדער חסיד, װאָס האָט װי אַ הונט געזוכט איר בליק, אײן גוט װאָרט, װאָס איז צו אירע פיס געפאַלן — ער װאַרפט זיך איצט מיט איר , מיט ר' חײם אַלטערס אײנציקער טאָכטער !

צוערשט איז די באַלײדיקונג געװען אַזױ גרױס, אַז זי האָט נאָר געהאַט אײן װוּנטש, אײן שטאַרקן װילן, אָנצושפּײען אים אין פּנים אַרײן און שױן גלײך מיט אים אַרײנצוגײן צום רב און נעמען אַ גט. קײן אײנציקע מינוט װיל זי נישט טראָגן מער אָט דעם פאַרשאָלטענעם פּאַסקודנעם נאָמען פון דעם כניאָק. זי פאַרלאַנגט אַפילו פון אים גאָרנישט. זאָל ער איר בלױז אױסצאָלן די טױזנטער רובל נדן, װאָס דער פאָטער אירער האָט אים נאָך צוגעצאָלט צו דער חתונה, און זאָל ער גײן, זאָל ער מער זיך פאַר איר נישט װײזן מיט זײן פּאַסקודנעם כניאָקישן פּנים. אױך די קינדער זאָלן בלײבן מיט איר. ער זאָל זיך נישט דערװעגן קומען אַמאָל צו זײ און זי װעט נישט לאָזן, אַז זײ זאָלן גײן צו אים. זײ געהערן זיך גאָרנישט מער אָן. זי װעט אַװעק פון דאַנען, פון דער שטוב, פון די זאַכן. זי װיל גאָרנישט מער האָבן קײן אָנגעהעריקײט מיט עפּעס פון דער שטוב, פון דעם קבר, װוּ זי האָט אירע יונגע יאָרן באַגראָבן. זי װעט צוריקגײן צו די עלטערן, װי אַמאָל.

באַלד איז דער אײגענער שטאָלץ אָפּגעטראָטן און די בלױזע באַלײדיקונג איז געבליבן, די דערנידערונג און שיפלות.

ער איז גערעכט, אַ מצוה אױף איר. אױב זי האָט געקאָנט מיט אים, מיט דעם כניאָק, אָפּלעבן אַ לעבן און נישט פונאַנדערגײן זיך מיט אים באצײטנס, װען זי איז נאָך יונג געװען, מעג ער איר איצט אָפּצאָלן, מעג ער זיך איצט װאַרפן מיט איר, װי מיט אַ שמאַטע, װי מיט אַן אַלטן בעזעם. ער װעט נאָר צופרידן זײן, װען זי װעט אים גיך געבן אַ גט. עס װאַרטן שױן אױף אים אַנדערע פרױען, יונגע, שײנע, בליענדיקע. פאַר געלט קאָן מען אַלץ קריגן. ער װעט חתונה האָבן, נעמען פירן אַ רײך הױז, אַרומפאָרן מיט זײן נײער אױסדערװײלטער אין דער קאַרעטע איבער דער פּיעטראָקאָװער גאַס פאַר אַלעמען, און זי װעט זיצן בײ טאַטע-מאַמע, אַן אײנזאַמע, אַן עלנטע און פאַרשעמטע גרושה. ער האָט זי אױסגענוצט, גענומען זי, װען זי איז געװען בליענדיק, שײן, װען אַלע האָבן איר אױף די גאַסן נאָכגעקוקט. אַ לעבן האָט זי בײ אים אָפּגעפּטרט אַ פינצטערס, אַ לעבן אָן ליבע, אָן גליק, אַ לעבן אָן אינטערעס. איצט, אַז זי איז שױן

די ברידער אַשכנזי

עלטער, אַז די הױט קנײטשט זיך איר שױן, אַז די האָר װערן שױן גרױ, אַז זי קאָן שױן באַלד אַ באָבע זײן — איצט װאַרפט ער זי אַװעק, בײט זי אױס אױף אַן אַנדערער. איצט האָט ער זיך אַרומגעזען, אַז די יאָרן פון לאַנגן צוזאַמענלעבן זענען געװען נישט געראָטן און אַז עס איז בעסער זיך פונאַנדערצוגײן.

געװיס איז עס בעסער. אָבער פאַר װעמען ? פאַר אים, נישט פאַר איר. זי האָט עס געדאַרפט טאָן באַלד, גלײך נאָך דער חתונה, אַפילו נאָכן ערשטן קינד, אַפילו נאָכן צװײטן קינד, װען זי איז נאָך געװען יונג און פריש. אָבער זי איז שטענדיק געװען אַ קנעכט, צום ערשט פון טאַטע-מאַמע, דערנאָך פון די קינדער. צוליב זײ האָט זי זיך געבראַכט פאַר אַ קרבן, נישט געהאַט דעם מוט קעגנצושטעלן זיך, צו בױען אַלײן איר גליק פאַר זיך, נאָר פאַר זיך. איצט, װען זי איז שױן אַריבער די ערשטע װײבערישע יאָרן, װען זי האַלט בײם סוף, בײ דער פאַרװעלקונג, װען זי איז מיד און קרענקלעך, װי אַלע װײבער אין אָט די יאָרן — איצט האָט איר פונאַנדערגײן זיך נישט קײן זין. אַ באַלײדיקונג איז עס בלױז פאַר איר, אַ חרפּה פאַר מענטשן. װי אַן אַרױסגעװאָרפענע װעט זי אױסזען, װי אַן אַלטע שמאַטע. נײן, זי װעט אים דעם פאַרגעניגן נישט אָנטאָן, דעם מאַן אירן. זי האָט אים טאַקע פײנט, זי האַסט אים, אָבער אַרױסלאָזן װעט זי אים נישט. זאָל אים נישט אָנקומען אַזױ גרינג דאָס לעבן.

באַלד נאָכדעם איז אָנגעקומען אַ געפיל פון הילפלאָזיקײט, פון חרטה, פון אײגענעם געװיסן-פּײן.

זי איז זיך אַלײן שולדיק. זי איז צו פאַרריסן געװען בײ זיך. זי האָט דעם אײגענעם מאַן פון זיך געטריבן, נישט אָפּגעשאַצט אים, געפירט זיך מיט אים נישט װי אַ װײב דאַרף. ער האָט קײנמאָל פון איר קײן גוט װאָרט נישט געהערט, קײן גלײכע מינע געזען. זי איז, אמת, אין אים נישט געװען פאַרליבט. קעגן איר װילן האָט מען אים איר געגעבן. אָבער זי האָט געדאַרפט שלום מאַכן מיטן פאַקט. אַזױ לעבן מערסטנס װײבער. זי האָט איר לעבן געפּטרט בײ די ביכלעך. בײ די ביכלעך האָט זי קינדער געבױרן און דערצױגן, בײ די ביכלעך האָט זי איר יוגנט פאַרשפּילט. זי האָט קײן שטוב זיך נישט געמאַכט, קײן מענטשן נישט דערנעענטערט צו זיך, דעם אײגענעם מאַן פאַרפרעמדט. איצט צאָלט זי איר שטראָף, איר פאַרדינטע שטראָף. אַזױ װי מען בעט זיך, אַזױ שלאָפט מען. אױב זי האָט זיך נישט געגרײט קײן נעסט אין דער יוגנט, דאַרף זי איצט אױף דער עלטער בלײבן אַלײן, אַ פאַרבלאָנדזשעטע שװאַלב. צוליב איר זענען די קינדער אױך אױסגעװאקסן פרעמד, װײט פון דער שטוב. איגנאַץ איז אין דער פרעמד, האָט פײנט דעם פאָטער און צו איר האָט ער בלױז פאראַכטונג. די טאָכטער הוליעט אַרום, װיל אין שטוב נישט אײנזיצן. און פאַרװאָס זאָל זי אײנזיצן, װען אין שטוב איז תּמיד אײנזאַם, פרעמד, אָן שלום צװישן טאַטע-מאַמע ? זי, די מוטער, האָט געדאַרפט בױען די

400

די ברידער אַשכנזי

שטוב, מאַכן זי הײמיש, װאַרעם, זאָרגן פאַר אַ מײדל, זי זאָל צו אַ תּכלית קומען. זי האָט עס נישט געטאָן, און די טאָכטער איז פאַרפרעמדט געװאָרן. זי זוכט איר גליק אין די פרעמדע שטובן, בײ חברטעס, חברים, און מער פון אַלץ פאַרברענגט זי בײם אײגענעם פעטער, בײ יאַקובן, אין פלידערבױמס פאַלאַץ, װוּ עס איז לוסטיק און פרײלעך.

אַ שטאָך האָט איר געגעבן אין דער ברוסט. זי האָט געװוּסט, אַז מער װי צוליב דער לוסטיקײט, מער װי צוליב די פרײלעכע געסט אין פּאַלאַין, גײט זי, גערטרוד, דאָרט צוליב דעם אײגענעם אָנקל, צו װעלכן זי קלעפט אינגאַנצן. נישט װי צי אַן אָנקל קלעפּט זי צו אים אַזױ, נאָר װי צו אַ מאַן, װי צו אַ געליבטן. נאָך קלײנערהײט האָט זי אים מיט קושן באַדעקט. אױך ער, יאַקוב, לײגט מער אַרײן אין זײנע צערטלעכקײטן צום מײדל, װי רײן משפּחהשע טרײשאַפט. אָ, זי זעט עס. אַ פרױ קאָן מען נישט אָפּנאַרן אין אַזעלכע זאַכן, אַ מאַמען אװדאי נישט. אָט דאָס, װאָס זי האָט אין לעבן פאַרשפּילט, האָט איצט געװוּנען איר טאָכטער, צו דעם, צו װעמען זי האָט געצױגן, גײט איצט איר אײגן בלוט און פלײש. װי גרױזאַם דאָס לעבן איז ! זי, װאָס איז מיט יאַקובן אין די אײגענע יאָרן, איז אַלט און פאַרװעלקט. און ער איז יונג און פריש און גליקלעך. און איר טאָכטער קוקט אין אים, װי אין אַ בילד אַרײן. װער װײסט, צו װאָס דאָס קאָן דערפירן. דאָס אַלץ איז איר שולד, נאָר אירס. זי האָט געלעבט אַ נאַריש לעבן, אַן אומזיניקס, אַן אומגעלומפּערטס. זי האָט געמײנט, אַז דאָס לעבן איז ביכלעך, פרעמדע אױסגעטראַכטע גליקן און טראַגעדיעס. איצט האָט זײ אַן אײגן אומגליק, נישט קײן פּאַפּירנס, נישט קײן אױסגעטראַכטס, נאָר אַן אײגענעם לעבן, אין אײגענעם בלוט. װי אַנדערש איז דאָס פון דעם פּוסטן פּאַפּירענעם גליק און אומגליק, אין װעלכן זי האָט די יאָרן פאַרי' בראַכט. װי דאָס װײטיקט, שטעכט און בריט !

זי האָט געשיקט די דינסט נאָך דער מוטער. שױן זאָל זי קומען, די מוטער, די רגע.

פּריװע איז געקומען אַ גרױסע, אַן אַלטע, אַ צעװאקסענע, פול מיט קעניגלעכער װירדע און בכבודיקער אַלטקײט. איר שײטל איז נאָך אַלץ געװען בלאָנד און אָנגעקאַרבירט, װי זי פלעגט עס טראָגן אין דער יוגנט. נאָך איר איז נאָכגעגאַנגען איר מאַן ר' חײם, אַ װײסער, אַן אַלטער, נאָר מיט פרישע, גלאַנצנדיקע אױגן. פּריװע האָט געברענט פון צאָרן אױף די מענער.

— זײן גליק איז, װאָס איך האָב אים דאָ נישט געפּאַקט, דעם גז-עדן מײנעם, — האָט זי געשריגן. — מיט אָט דעם פּאַראַסאָל װאָלט איך אים געשלאָגן. מיט מײן טאָכטער װאַרפט ער זיך ! שױן פאָר איך צו איםאין אין דער פאַבריק. פאַר אַלעמען אין די אױגן װעל איך אים פּאַטשן.

קױם מען האָט זי אָפּגעהאַלטן.

— פריװעשי, פּריװע-לעב, — האָט ר' חײם זי באַרואיקט, — רעג ניך נישט אױף ס'האַרץ! לאָז עס פאַר מיר, פאַר אַ מאַנצביל.

די ברידער אַשכנעי

401

— אַ מאַנצביל ? — איז פּריװע געװאָרן אױפגעקאָכט. — אַ שמאַטע ביסטו, נישט קײן מאַנצביל !

זי האָט שױן געװוּסט, אַז דער מאַן אירער האָט בײ חתונה מאַכן דינהלען נישט באַװאָרנט זי, װי אַנדערע טאַטעס טוען, נישט אונטערגעשריבן קײן „אַקט-אינטערציזי", װאָס זאָל באַװאָרענען דאָס װײב, אַז אַלץ װאָס איר מאַן פאַרמאָגט און װעט פאַרמאָגן, װעט געהערן צו איר אַ גלײכע העלפט. װאָלט אַזאַ באַװאָרעניש געװען, װאָלט זי אים געלערנט דרךארץ, אַ העלפט װאָלט ער אָפּגעצאָלט פון פאַרמעגן און מען װאָלט אים אַרױסגעלאָזט, דעם טײערן פּאַרשױן. אָבער חײם אַלטער האָט אין אַזעלכע זאַכן נישט געדענקט. און פּריװע האָט אים פאַרניכטעט מיט אירע קאַלטע בלױע אױגן.

— שליממזל, — האָט זי אים געזידלט, — ייִדענע, שמאַטע. צום ערשט זיך אַלײן געלאָזט אָפּנאַרן פון שמחה מאירלען, איצטער — די אײגענע טאָכטער...

ר' חײם איז געשטאַנען אַ בלאַסער, אַ פאַרלױרענער.

— נו, גענוג, פּריװעשי, גענוג, — האָט ער זיך בײ איר געבעטן, — ס'איז נאָך דאָ דין ומשפּט אױף דער װעלט. איך װעל נישט שװײגן, איך װעל גײן צו רבנים, צו מענטשן.

— שכנא, לױף ! — האָט פּריװע אים אױסגעלאַכט, און זי איז האַסטיק צו צום טעלעפאָן. זי האָט אָנגעקלונגען אין פאַבריק צו די פלידערבױמס און מיטן שענסטן פּױליש, װאָס נאָר זי האָט פאַרמאָגט, מיט אַלע װײבערישע צערטלעכקײטן און פּריצישע העפלעכקײטן, װאָס זי האָט נאָך געדענקט פון מײדלװײז, װען זי איז אין פּענסיאָן געגאַנגען, האָט זי געבעטן גלײך צו פאַרבינדן זי מיט דעם הער יאַקוב אַשכנזי.

— יאַקוב, טײערער, זון גאָלדענער, — האָט זי אים געזאָגט אין פּױליש, כאָטש זי האָט אים געקענט נאָך, װען ער פלעגט קומען מיט דעם שבתדיקן אַטלאַסענעם קאַפּאָטקעלע צו איר אין שטוב אַרײן נאָך שבתאױבסט, — קום שױן צו פאָרן צו דינהלען, שמחה-מאיר איז נישטאָ, מעגסט קומען, און שױן, גילדענער ! אײל צו דעם קוטשער, האַרציקער.

זי האָט געהאַט אַ כוח, די פּריװע. ר' חײם אַלײן האָט עס געזען.

יאַקוב אַשכנזי איז אַרײנגעפאַלן װי אַ װיכער.

— װאָס איז געשען ? — האָט ער געפרעגט אַ דערשראָקענער.

— נאַ, לײען ! — האָט אים פּריװע צוגעטראָגן דעם ברודערס בריװ.

יאַקוב האָט גיך געלײענט.

— אױסװוּרף, פּאָדליעץ, טכױער, — האָט ער בײ יעדן נײעם זאַץ צוגעגעבן אַ זידל-װאָרט. אַז ער האָט דעם בריװ געענדיקט, האָט ער אים אַ שמיץ געגעבן אין דער ערד און זיך אַרײנגעװאָרפן אין אַ פאָטעל.

— דינהלע, — האָט ער געזאָגט, — איך װעל זײן אױף דײן זײט.

402

די ברידער אַשכנזי

אַ פאַרמעגן זאָל מיך קאָסטן. באַלד גיב איך עס איבער מײן אַדװאָקאַט, און געלט, װיפל נאָר דו װעסט דאַרפן. לאָז עס איבער צו מיר.

פריװע האָט זיך אױפגעהױבן פון אָרט און יאַקובן צװײ מאָל אױסגעקושט די באַקן, אײנע נאָך דער אַנדערער.

— כ'האָב עס געװוּסט, — האָט זי געזאָגט.

זי האָט עטלעכע מאָל געשאָקלט מיטן קעניגלעכן קאָפּ און געזאָגט שאַרף

— װי װאָלט איך זיך אַלײן אױסגעפּאַטשט, װאָס איך האָב דיך נישט פאַרשטאַנען, טאָכטער, געדענקסט, װי דו האָסט מיך געבעטן מען זאָל דיר בעסער געבן יאַקובן.

דינהלע איז רױט געװאָרן, באַגאָסן זיך מיט בלוט.

ר' חײם האָט עס נישט געקאָנט הערן.

— פּריװע, — האָט ער געברומט בײז, — אַ גאָט-זאַך געװען, אַ זיװג אַ באַשערטער.

דער קריג אין דער משפּחה אַשכנזי איז אױסגעבראָכן מיט עקשנות, מיט פײער.

פון אײן זײט איז געשטאַנען מאַקס, אַ װילדער עקשן, אַן אײנעסנדיקער, אַן ענערגישער, אַ נוטר-ונוקם, פול מיט צאָרן, װאָס מען שטערט אים אין זײן גרױסן פּלאַן ; פון דער צװײטער זײט — דער ברודער זײנער, אַ ריזיקאַנט, אַ ברײטער פּאַרשױן, װאָס געלט איז בײ אים אַ ממזר, װאָס צוליב מענטשן און קאַפּריזן איז ער גרײט דאָס העמד פון לײב אַראָפּצונעמען. צװישן זײ בײדע איז געשטאַנען דאָס הױז, דינהלע מיט די קינדער און אירע טאַטע-מאַמע. זײ האָבן זיך גלײך אַריבערגעקליבן אין הױז אַרײן צו דער טאָכטער, ר' חײם אַלטער אין זײן װײב. זײ האָבן זי נישט געקאָנט איבערלאָזן אַלײן אין אַזאַ צײט. מאַקס איז געװאָרן גרין און געל, אַז דער הױז-פאַרװאַלטער זײנער, שלמהלע קנאַסטער, האָט אים די נײעס געבראַכט אין פאַבריק אַרײן, צוזאַמען מיט דעם דירה-געלט, װאָס ער האָט אײנגעמאָנט בײ די לאָקאַטאָרן אין הױף.

— אידיאָט, װאָרום האָסטו זײ אַרײנגעלאָזט ? — האָט ער געזידלט דעם פאַרװאַלטער.

— װאָס האָב איך געקאָנט טאָן ? — האָט שלמהלע געענטפערט װערנדיק נאָך קלענער, װי ער איז אַלע מאָל געװען. ער האָט דאָס קעפּל אינגאַנצן פאַרלױרן אין נידעריקן האַלדז זײנעם, װי אַ הון, װאָס דערשרעקט זיך פאַר אַ בײזן קריגערישן האָן.

נאָך צאָרנדיקער איז מאַקס געװאָרן, װען דער פאַרװאַלטער האָט אים דערצײלט װעגן ברודערס קאַרעטע, װאָס פאַרפאָרט דאָרט אָפט צו זײן װױנונג.

— זאָ אײן הונט ! — האָט ער געזידלט.

ער האָט געטאָן אַלץ, כדי צו צװינגען די פרױ צו נעמען אַ גט. ער האָט

די ברידער אַשכנזי

403

איר אױפגעהערט צאָלן װאָכן-געלט, נישט נאָר פאַר איר אַלײן, נאָר אױך פאַר דעם זון אין אױסלאַנד, איר ליבלינג. אָבער אין שטוב האָט קײן זאַך נישט געפעלט.

— ס'איז דאָרט דאָ פון בעסטן און שענסטן, — האָט שלמה קנאַסטעוגעזאָגט. — איך קוק מיך צו און איך זע.

מאַקס אַשכנזיס פּאָליטיק, װאָס נוצט אים אַזױ שטענדיק בײ זײנע קריגערײען מיט שושכערע — אױסצוהונגערן דעם קעגנער, — האָט דאָ קײן פּעולה נישט געהאַט. דער ברודער זײנער האָט געװאָרפן מיט געלט. אױך די אַדװאָקאַטן זײנע האָבן גאָרנישט געקאָנט מאַכן. יאַקובס אַדװאָקאַטן האָבן אַלע זײערע שפּיצלעך פאָראױסגעזען און אָפּגעשלאָגן.

מאַקס האָט גענומען גײן מיט רבנים. פון אַלע צײטן האָט ער די רבנים געהאַלטן אױף אַ שלעכטן פאַל, װען מ'קאָן אין געריכט גאָרנישט מער אױספירן. אַ גרױסער בריה איז ער געװען בײ די דין-תורהס, ער איז קלאָר געװען אין אַלע שפּיצלעך און דרײדלעך. געקאָנט פאַרטומלען אין פאַרשרײען, אָבער יאַקוב האָט צו קײן דין-תּורה נישט געלאָזט גײן דינהלען.

— איך װיל אײך דאָ מער נישט זען, ר' ייִד, — האָט ער געזאָגט צום שמש, װאָס איז אים געקומען רופן צום רב אױף אַ דין-תּורה.

מאַקס האָט גענומען שיקן דעם שמש צום שװער. ער, איז מאַקס געװען זיכער, װעט אַ דין-תּורה מוזן אָננעמען. ר' חײם איז טאַקע געגאַנגען. אָבער צװינגען די טאָכטער צו קומען האָט ער נישט געקאָנט.

מאַקס אַשכנזי האָט אָנגעהױבן אָפּטאָן רשעות זײן װײב. קלײנע צרהלעך. ער האָט דורך זײן פאַרװאַלטער שלמהלע געלאָזט אָנקלאָגן זײן װײב אין געריכט אױף אַרױסצוּװאַרפן זי פון דער װױנונג. דינהלע איז געבליבן זיצן אַ געלײמטע, װען דער געריכט-דינער האָט איר געבראַכט אַן אָנקלאַגע צו שטעלן זיך אין געריכט, אָנגעקלאָגט פון שמחה מאיר אַשכנזי. אָבער יאַקוב האָט איר נישט געלאָזט גײן, נאָר געשיקט זײן אַדװאָקאַט. דער אַדװאָקאַט האָט אָפּגעשלאָגן די אָנקלאַגע. אַז מאַקס האָט געזען, אַז מיטן געריכטלעכן װעג איז אַ לאַנגע מעשה, אַ פאַרשלעפּעניש, האָט ער געהײסן זײן פאַרװאלטער אנדערע זאַכן אָפּטאָן. דאָ האָט דער הױז-װעכטער פאַרמאַכט דאָס װאַסער אין קעלער, דאָ איז קאַליע געװאָרן די גאַז-באַלײכטונג. יאַקוב אַשכנזי האָט דעם קלײנעם הױז-פאַרװאַלטער שלמה קנאַסטער אַרױפגערופן צו זיך און אים גוט בײ די לאַצן אױסגעטרײסלט.

— זאָלסט זיך מיר נישט דערװעגן מאַכן קײן קונצן אין הױז, — האָט ער אים אָנגעזאָגט. — אָט מיט דעם שפּיצרוט װעל איך דיך אױסשמײסן !

פון שלמהלעס דערשראָקן קעפּל איז שױן גאָרנישט נישט געבליבן.

404

די ברידער אַשכנזי

— װאָס בין איך שולדיק ? — האָט ער געװײנט װי אַ ייִנגל. — איך טו װאָס מען הײסט מיך, איך האָב אַ װײב מיט קינדער...

און טאַקע נאָר װי ער האָט צו דער נײער װאָך אָפּגעטראָגן זײן באַלעבאָס אין פאַבריק אַרײן דאָס דירה-געלט פון הױז, האָט ער דערצײלט אים װעגן יאַקובס װערטער, צוזאַמען מיט אַ סך אַנדערע זאַכן, װאָס טוט זיך אין שטוב, יעדע קלײניקײט. מאַקס אַשכנזי האָט זיך זײער גיך געקראַצט אין שפּיץ בערדעלע.

— זאָג נאָר, שלמהלע, — האָט ער געפרעגט, — װי אַזױ זענען די פאַדלאָגעס אױפן צװײטן שטאָק, איבער מײן װױנונג ?

„ — זײער גוטע פּאַדלאָגעס, — האָט שלמהלע געזאָגט.

— ביסט אַן אידיאָט, — האָט זײן באַלעבאָס אױף אים אָנגעשריגן. — די פּאַדלאָגעס זענען שלעכט. קױם װאָס זײ האַלטן זיך.

,— זײ זענען שלעכט, קױם װאָס זײ האַלטן זיך, — —האָט שלמהלע גלײך נאָכגעזאָגט דעם באַלעבאָס.

— שױן מאָרגן זאָלסטו רופן מוליאַרעס, זײ זאָלן נעמען האַקן די אײנפאַלן.

— אַודאי קאָנען זײ אײנפאַלן, — האָט שלמהלע נאָכגעזאָגט.

— שױן מאָרגן זאָלסטו רופן מוליאַרעס, זײ זאָלן נעמען האַקן די סופיטן.

— שױן גײ איך, — האָט שלמהלע געזאָגט.

—אַז זײ װעלן האָבן דורכגעהאַקט, זאָלסטו נישט אײלן זיך צו פאַרקלעפּן זײ צוריק, װעסט אױסגעפינען פאַר די באַלמעלאָכעס אַנדערע אַרבעט דערװײל.

— כ'װעל אױסזוכן אַנדערע אַרבעט, — האָט שלמהלע נאָכגעזאָגט װי אַ װידער-קול.

— און די צונג זאָלסטו האַלטן צװישן די צײן, הערסט ? אַפילו דײן אײגענער ייִדענע זאָלסטו קײן װאָרט נישט זאָגן, װאָס איך רעד צו דיר.

—קײן אײן װאָרט נישט, — האָט שלמהלע נאָכגעזאָגט און געאײלט זיך אַהײם, צום װײב, כדי איר גלײך צו דערצײלן בסוד אַלץ, װאָס דער באַלעבאָס האָט אים נאָר געזאָגט.

גלײך צומאָרגנס האָבן מוליאַרעס גענומען האַקן די פּאָדלאָגעס אױפן צװײטן שטאָק, דורכלעכערנדיק די סופיטן בײ דינהלען אין דער דירה. אין שטוב איז געװאָרן אַ טומל, אַ בהלה, עס איז נישט געװען אײנצוזיצן.

פּריװע האָט גערופן אַרױף צו זיך דעם הױז-פאַרװאַלטער און אים געגעבן אין באַק.

— נאַ דיר פאַר דײנע קונצן, — האָט זי אים געזאָגט.

דאָס קלײנע ייִדעלע האָט אָפּגעװישט די באַק און פונאַנדערגעװײנט זיך.

— װאָס בין איך שולדיק ? — האָט ער געיאָמערט װי אַ ייִנגל. — איך טו, װאָס מען הײסט מיך. איך האָב אַ װײב מיט קינדער...

די ברידער אַשכנזי

405

שפּעטער מיט עטלעכע טעג זענען געקומען מוליאַרעס מיט עמערס און אײזנס און געװאָלט פאַנאַנדערנעמען די אױװנס, װאָס זענען קאַליע, די װענט איבערשטעלן, װײל דער טינק איז װײך געװאָרן. פּריװע האָט זײ נישט אַרײנגעלאָזט, אָבער די מוליאַרעס זענען נישט אָפּגעטראָטן, געקלאַפּט אין טיר און געזאָגט, אַז מען האָט זײ געשיקט. באַלד דערױף האָט שלמהלע אױך פאַרדונגען אַ װױנונג קעגנאיבער זײן באַלעבאָסטע פאַר אַ טאָקערײ, װוּ מען האָט נישט אױפגעהערט שלײפן, רױשן און זשומען, אַן די אױערן האָבן װײ געטאָן פון גערױש. דינהלע האָט נישט געקאָנט אײנזיצן בײ אירע ביכלעך. פּריװע האָט זיך אַרומגעבונדן דעם קאָפּ מיט אַ טיכל און געשריגן, אַז זי װעט צו דעם שמחה מאירן אַריבער אין פאַבריק און פּאַטשן אים, די אױגן אױסדראַפּען צװישן אַלע מענטשן.

עס האָבן אים נישט אױסגעפעלט קײן אײנפאַלן, מאַקס אַשכנזי, ער האָט זײ געהאַט אַלע מאָל נײע, װען נאָר שלמהלע קנאַסטער איז געקומען צו אים אין פאַבריק אַרײן אָפּצאָלן אים דאָס צונױפגענומענע דירה-געלט. ער האָט דעם הױף איבערגעדרײט, געגעבן זײ צו פילן אַ טעם בײ זיך. אין דעם, װאָס ער װעט זײ אַרױסקריגן פון דער װױנונג, האָט ער געזען אַן אָנהױב פון אַרױסקריגן זײ אינגאַנצן, און ער האָט אַלץ געטאָן, אַרױסצובײסן זײ פון זײן הױז. יאַקוב האָט בײ קײן פאַל נישט געלאָזט דינהלען אַװעק פון דער װױנונג.

— איך װעל דיך צעטרײבערן ! — האָט ער געדונערט אױף שלמהלען.

מער נאָך װי מאַקס אַשכנזי אַלײן, האָבן זײנע אַדװאָקאַטן געטראַכט װעגן צװינגען די אײנגעשפּאַרטע פרױ צו נעמען גט פון איר מאַן, פּונקט אַזױ האָבן יאַקובס אַדװאָקאַטן געטראַכט, װי אַזױ קעגנשטעלן זיך מאַקס אַשכנזי.

די מלחמה צװישן די ברידער האָט געפלאַקערט. דינהלע איז געלעגן אין די נעכט אָן שלאָף און געװײנט אין די קישנס אױף איר פינצטער מזל. זי איז אַנטשלאָפן געװאָרן ערשט מיטן פײף פון די ערשטע פאַבריק-סירענעס.

קאַפּיטל אַכצן

אױף די װענט פון די לאָדזשער מױערן, צװישן די געדיכטע פאַבריקן, שילדלעך פון געשעפטן און קראָמען, פון אױסגעמאָלטע שטיקלעך סחורה, געלע לײבן, װאַס זענען ענלעך צו קאָטערס, שטײפע אױסגעפּרעסטע עלעגאַנטן מיט רױטע און געלע פּנימער און מיט שמאָלע שטעקעלעך אין די הענט, צװישן דיקע כלות אין װײסן מיט בוקעטן אין די געשװאָלענע רױטע הענט, צוזאַמען מיט אַלערלײ ייִדישע, פּױלישע, רוסישע און דײטשע נעמען פון אַלערלײ סוחרים, קאָמיסיאָנערן, מעקלערס, פאַבריקאַנטלעך, אין דעם גאַנצן געדיכטעניש פון נעמען, אַרטיקלען, מסחרים, אַלץ אין געלע פאַרבן,

די ברידעד אַשכנזי

באַצירט מיט שילדן-מאָלערישע בילדלעך און פאַרפּוצט מיט געדרײטע עקן — זענען גרױסע מעלדונגען געהאַנגען : מעלדונגען װעגן באַלאַגערונגסצושטאַנד, װאָס איז אין שטאָט געװאָרן אײנגעפירט, די מעלדונגען, אונטערגעשריבן פון בריגאַדע-גענעראַל קאָניצין, האָבן מיט קורצע װערטער גערופן די שטאָטישע אײנװױנער נישט צו זאַמלען זיך אױף די גאַסן, נישט צונױפצוקומען זיך אין די שטובן, נישט צו פאַרשפּרײטן שלעכטע קלאַנגען, נישט קעגנצושטעלן זיך די באַפעלן פון דער פּאָליצײ און סאָלדאַטן אין די גאַסן. װער עס װעט עובר זײן אױף די באַפעלן, װעט געשטעלט װערן אונטער קריגס-געריכט אין געמשפּט װערן לױט די קריגט-געזעצן פון מיליטערישן פעלד-געריכט, ביז טױט.

לעבן אָט די מעלדונגען, אָפטמאָל אױף זײ אַרױפגעקלעפּט, זענען געהאַנגען פּראָקלאַמאַציעס, װאָס האָבן גערופן די אײנװױנער צו זאַמלען זיך אױף די גאַסן, צו דעמאָנסטראַציעס, צו שטרײקן און צו פּראָטעסטן. די באַװאָפנטע סאָלדאַטן, געפירט פון פּריסטאַװעס און זײערע געהילפן, זענען אַרומגעגאַנגען איבער די גאַסן, געשטאַנען אין אַלע ראָגן און געטריבן, געשלאָגן, געיאָגט און אַרעסטירט יעדן, װער נאָר עס איז זײ נישט געפעלן געװאָרן אין זײערע אױגן. אין די פּאָליצײ-צירקלען זענען געשטאַנען אױסגעשטעלטע קאָזאַקן מיט נאַהײקעס אין די הענט. יעדע פּאַרטיע אַרעסטירטע, װאָס מען האָט געבראַכט פון גאַס, האָט געמוזט דורכגײן דעם בראַנד-מאַרש פון די קאָזאַקן. די נאַהײקעס האָבן געהאָגלט איבער זײערע קערפּערס, אײנגעשניטן זיך אין די לײבער, צעפּאַסעט די הױט. דער ביטערסטער פון אַלע פּריסטאַװעס איז געװען דער געהילפס-פּריסטאַװ יורגאָװ, אַ דאַרער, שפּיציקער פּאַרשױן, װאָס איז געגאַנגען תּמיד פאַררוקט דאָס היטל איבער די אױגן, אַרומגערינגלט מיט זעלנער און אַגענטן.

פון אונטער דעם פאַררוקטן דאַשעק האָט ער דערטאַפּט די רעװאָלוציאָנערן, דערשמעקט זײ, װי אַ שפּיר-הונט. מען האָט די אַרעסטירטע מער נישט געהאַלטן אין דער טורמע אױף דלוגע גאַס. צו ענג איז דאָרט געװען. האָט מען זײ אַריבערגעפירט אין מאַניעזש, אין דער מיליטערישער קירכע, װאָס איז געמאַכט געװאָרן פאַר אַ טורמע. אָבער ביז דער געהילפס-פּריסטאַװ יורגאָװ האָט זײ געבראַכט צום אָרט, האָט ער זײ אױפן װעג געממיתט, געשלאָגן, די זײטן אונטערגעהאַקט, די צײן אױסגעשלאָגן. מען האָט געציטערט די גאַס דורכצוגײן, װוּ יורגאָװ מיט זײנע קאָזאַקן זענען אַרומגעגאַנגען. דער אחדותניק שמשון דער מאלער, װאָס מען האָט אים גערופן שמשון פּרינץ, װײל ער האָט ליב געהאַט צו טראָגן שײנע קלײדער און קרױזן די שװאַרצע װאָנצן, האָט געלאָזט װיסן זײן פאָרשטײער, אַז ער װיל יורגאָװן אָפּרױמען און ער בעט דעם קאָמיטעט צו קריגן פאַר אים אַ באָמבע. דער פאָרשטײער האָט זיך געזען מיט אַ מענטש פון קאָמיטעט, אָבער דער קאָמיטעט האָט זיך נישט געאײלט קײן באַשלוס װעגן דעם אָנצונעמען. איז דעם אחדותניק שמשון פּרינץ מיאוס געװאָרן

די ברידער אַשכנזי

צו װאַרטן און ער האָט די זאַך גענומען דורכפירן אַלײן, אָן קאָמיטעט. בײ אַ באַקאַנטן סטודענט, אַ כעמיקער, האָט ער אַ באָמבע געקראגן. ער האָט זיך אױסגעפּוצט אין די שײנע קלײדער זײנע, אינגאַנצן װי אַ לאָדזשער פאַבריקאַנטישער זון, ער האָט זײנע שװאַרצע װאָנצן גוט אױס יגעקרײזלט , די באָמבע אין אַ שײן פּעקל פאַרפּאַקט, װי שאָקאָלאַד, מיט אַ רױט זײדן בענדעלע פאַרבונדן. ער האָט דאָס פּעקעלע, צוזאַמען מיט אַ בוקעט רױזן, גענומען אין האַנט, װי ער װאָלט צו אַ געליבטער אױף אַ װיזיט געגאַנגען, און מיט אַ שטאָלצער מינע און פאַרריסענעם קאָפּ געגאַנגען איבער די גאַסן. װײבער האָבן אים נאָכגעקוקט מיט קנאה צו דער, צו װעמען ער גײט. פּאָליציאַנטן און סאָלדאַטן האָבן אים פרײ געלאָזט גײן זײן װעג.

װען ער איז אַרױסגעקומען צו אַן עק גאַס, װוּ דער פּריסטאַװ יור.נאָװ איז געשטאַנען מיט זײנע באַװאָפנטע לײט, האָט ער זיך אָפּגערוקט אױף אַ היפּשן שטח. ער האָט מיט די שװאַרצע ברענענדיקע אױגן אױסגעמאָסטן אַ שטיקל גאַס, אױף אַזױפיל, אױף װיפל זײן האַנט װעט קאָנען שלײדערן, און ער האָט געװאָרפן דאָס פאַרפּאַקטע פּעקעלע צום פּריסטאַװס פיס.

ער איז צעריסן געװאָרן, דער פּריסטאַװ יורגאָװ. אױף די דעכער פון די הײזער האָט מען געפונען זײנע אָפּגעריסענע פיס, װאָס זענען געפלױגן שטאָקן-הױך צוזאַמען מיט די ליאַקירענע שטיװל און שפּאָרן. די אָנגעלאָפענע זעלנער האָבן באַשאָסן די גאַס, געשאָסן לאַנג און גלײך, װי אױף אַ שלאַכט-פעלד. װען די גאַסן זענען פּוסט געװאָרן, האָבן זײ אױפגעהױבן די ביקסן צו די פענצטער פון די הײזער און באַשאָטן זײ מיט קױלן. די שפּיטעלער זענען געװען פול מיט פאַרװוּנדעטע. מען האָט זײ געמוזט לײגן אױף דער ערד, אין די קאָרידאָרן, עס האָבן אױסגעפעלט בעטן. אין פּראָסעקטאָריום זענען די טױטע געלעגן אױסגעלײגט אין אַ רײ אײנער נאָכן אַנדערן. פּאָליצײ האָט קײנעם נישט אַרײנגעלאָזט צו דער - קענען זײ און צו טאָן מיט זײ זײער רעכט. מען האָט זײ געװאָלט באַגראָבן אין מיטן דער נאַכט שטילערהײט. אין די קאַזאַרמעס האָבן די סאָלדאַטן גערײניקט די ביקסן און געפּוצט די שטיװל, כדי שײן אױסצוזען אױף דער גרױסער לױה פון פּריסטאַװ יורגאָװ. די מיליטערישע קאַפּעליע האָט געפּוצט די טראָמײטן און אײנשטודירט טרױער-מאַרשן, אין אָװנט האָט מען שױן די מענטשן אױף די גאַסן געטריבן אַהײם, שלאָפן גײן.

אָבער לאָדזש איז נישט געשלאָפן.

אין די אָרעמע גאַסן אַרום די פאַבריקן, אױפן באַלוט, זענען די אַריבעטער בעטער געװען װאַך. די װײבער און די קינדער האָבן אַרױסגעשלעפּט אױף די הױפן די מאָגערע און צעשאָטענע שטרױ-זעק, אַנטלאָפן פון דװאַנצן, פּרײסן, פליגן און זשוקעס, װאָס האָבן געראָיעט אין די אָפּגעשײלטע װענט פון די שטובן, און אױסגעלײגט זיך אײף די הײפלעך, אױף אַלע באַלעגאָלישע װעגענער און פּלאַטפאָרמעס, אױף דער ערד, אױף די טרעפּ,

די ברידער אַשכנזי

אין יעדער װינקל. די מענער זענען געװען אױף. די רעװאָלוציאָנערן האָקי זײער גיך פּראָקלאַמאַציעס אַרױסגעלאָזט, גערופן צום פּראָסעקטאָריום, אַרױסצוקריגן די געפאַלענע, כדי זײ באַערדיקן מיט כבוד און פּאַראַד. אומעטום זענען אַרומגעגאַנגען אַגיטאַטאָרן, רעדנער, און גערופן נישט צו גײן צו דער אַרבעט, נאָר צו שטעלן זיך אין די רײען. אומזיסט האָבן פאַרטאָג די סירענעס פון די פאַבריקן געריסן זיך מיט באַנומענע קולות. קײנער האָט זײער רוף נישט געהערט. צענדליקע טױזנטער מענער, פרױען, קינדער אַפילו האָבן געשטראָמט אין די גאַסן, געזאַמלט זיך, געגאַנגען, מאַרשירט. אַלע געשעפטן האָבן זײ געשלאָסן, אַלע װערקשטאַטן אָפּגעשטעלט, די באַװעגונג אין די גאַסן פאַרהאַלטן. רײ נאָך רײ, טריט נאָך טריט, שורה נאָך שורה זענען זײ געגאַנגען, אָנגעפילט גאַסן און געסלעך, מערק און פּלעצער. װי אַ טײך צו פרילינג, װאָס װערט איבערגעגאָסן איבער די ברעגעס און פאַרפלײצט אַלץ אַרום זיך, רײסט איבער אַלע פאַרצױמונגען און װאַלן, שװענקט אָפּ אַלע אַרום זיך, שפּרײט זיך אױס אױף מײלן װײט, אַזױ, אַז עס איז גאָרנישט צו באַגרײפן, פון װאַנען עס נעמט זיך גאָר צו אים אַזאַ קראַפט, אַזױ האָט די אָרעמע באַפעלקערונג געשטראַמט אין שטאָט, אַרױסגעקראָכן פון קעלערס און בױדעם-שטיבלעך, פון געס - לעך און װינקלען, פון לעכער און נעסטן.

לאַנגזאַם זענען די מענטשן געגאַנגען, פּאַמעלעך, אָבער זיכער, מיט פאַרריסענע קעפּ, מיט געזאַנג אין די מײלער.

דאָס בלוט פון פאָלק פאַרגיסן היננקער,

דאָס פאָלק לעבט איבער שװערע פּײן —

האָבן געזונגען די װײבער מיט די רױטע פענער.

נאַר די באַלױנונג װעט נאָך קונזען,

די ריכטער װעלן מיר דאַן זײן. —

האָבן די מענער מיט פעסטע ברוסט-שטימען איבערגעריסן די װײבערישע געזאַנגען.

פענער ייִדישע, פּױלישע, דײטשע, אַלע רױטע, פלאַטערנדיקע, האָב געשװעבט איבער די אָפּגעדעקטע קעפּ, איבער שװאַרץ-געקרױזלטע ייִדישע, איבער גלאַט-פלאַקסיקע גױאישע. דאָס רעגלמעסיקע קלאַפּן פון די טריט, דאָס געזאַנג פון די מײלער, דאָס װײען פון די פענער האָט אָנגעצונדן, גערופן. פון אַלע טױערן, פון אַלע װינקלען האָבן אַלץ נײע שטראָמען אַרױסגעפלײצט, אַרײנגעגאָסן זיך אין דער גרױסער כװאַליע. די מענטשן האָבן געשטראָמט אַלץ װײטער און װײטער ביז צו דער רײכער פּיעטראָקאָװער גאַס, צו דער גאַס פון געלט, הערשאַפט און גליק.

— שליסן די געשעפטן ! אַראָפּנעמען די היטלען ! — האָבן די מאַרשירנדיקע גערופן. די מענטשן האָבן געפאָלגט.

די ברידער אַשכנזי

בײם ערשטן ראָג האָט זיך אַװעקגעשטעלט אַן אָפיציר אױף אַ פערד מיט אַ הױלער שװערד אין דער האַנט. הינטער אים איז געשטאַנען אַ מױער מיט סאָלדאַטן. זײערע באַיאָנעטן האָבן געגלאַנצט אין דער הײסער זון, געשפּילט זיך מיט דעם ליכט.

— צוריקגײן ! — האָט דער אָפיציר באַפױלן.

קײנער האָט זיך נישט גערירט.

— איך װעל שיסן ! האָט דער אָפיציר אַ געשרײ געטאָן.

קײנער האָט זיך נישט גערירט.

— פײער ! — האָט דער אָפיציר באַפױלן.

אַ זאַלפּ האָט דורכגעשניטן די הײסע שטױביקע לופט.

אַ װײלע האָט זיך די מאַסע אַ בױג געטאָן, װי אַ קאָרן-פעלד אונטער דעם פּױערישן שנײד-מעסער. באַלד האָט זי אַ כװאַליע געטאָן און גערוקט זיך פאָראױס אױף די באַיאָנעטן. שטײנער און קױלן האָבן גענומען האָגלען אױף די סאָלדאַטן.

דער אָפיציר האָט זיך פאַרמאָסטן מיט דער שװערד, אָבער ער האָט געכאַפּט אַ שטײן אין קאָפּ און אַראָפּגעקײקלט זיך פון פערד. די סאָלדאַטן האָבן זיך גערוקט הינטער זיך. די כװאַליע האָט זיך גערוקט פאָרױס.

— באַריקאַדן בױען ! באַריקאַדן ! — האָבן קולות גערופן.

— באַריקאַדן ! באַריקאַדן ! — האָבן טױזנטער קולות נאָכגעשריגן.

די שטראָמענדיקע כװאַליע האָט אױסגעריסן גאַז-לאָמפּן, שטײנער פון דער ערד, אַראָפּגעצױגן שילדן פון די געשעפטן, געהאַקט טירן און באַריקאַדן געבױט. מען האָט אָפּגעשטעלט פורן, קאַרעטעס, אױסגעשפּאַנט די פערד, די װעגענער איבערגעקערט און אין די באַריקאַדן אײנגעמױערט. באַלעגאָלעס מיט די בלױזע פערד און בײטשן האָבן געװײנט, נאָר מען האָט זײ נישט געהערט. פון הױפן האָט מען אַרױסגעשלעפּט ברעטער, אײזנס, טישן, בענקלעך. אַ װאָגן מיט מעל איז דורכגעפאָרן. מען האָט די זעק מעל אַראָפּגעװאָרפן און מיט זײ פאַרשטעלט די שפּאַלטן אין דער באַריקאַדע. אַזױ װי די מוראַשקעס אַרום זײער נעסט, זענען די מענטשן אַרומגעלאָפן, געשלעפּט שטיקער, געמױערט, באַפעסטיקט. מען האָט לײכט איבערגעקערט שװערע טראַמװײען, אױסגעשרױפט רעלסן. דאָס פאַלן פון שװערע אײזנס און לאַמטערנעס האָט פאַרהילכט די קרעכצן פון די פאַרװוּנדעטע, װאָס מען האָט אַרײנגעטראָגן אין די טױערן, די געװײנען פון די לעבעדיקע, װאָס האָבן געיאָמערט איבער די געפאַלענע.

די שטאָט איז פאַרגליװערט געװאָרן. אַלע טירן און טױערן האָבן זיך געשלאָסן. מענטשן האָבן זיך באַהאַלטן. בלױז די אָרעמע און אַרבעטנדיקע האָבן געהערשט אין שטאָט. זײ האָבן זיך פאַרבאַריקאַדירט, באַשיצט. קינדער האָבן געבראַכט צו טאַטעס טעפּלעך עסן פון דער הײם, שטיקער ברױט. ייִנגלעך האָבן געברענגט צו שלעפּן שטײנער, ברעטער. אין שטאָט איז געװען שטיל. זעלטן, אַז אַ קנאַל פון אַ שאָס האָט דורכגעלעכערט די

די ברידער אַשכנזי

שטילקײט. די נאַכט איז געװען טױב און פינצטער. קײנער האָט קײן פײער נישט אָנגעצונדן. הינטער אַ װאַנט פון אײזנס, ברעטער, זעק און פעסער זענען געזעסן ניסן, טוביה און זײן טאָכטער באַשקע און געװאַכט צוזאַמען מיט טױזנטער אַנדערע. די יוני-נאַכט האָט, װי אַ דאָרפישע, אױסגעשפּרײט זיך איבער דער רױכערדיקער, באַלױכטענער און טומלדיקער שטאָט אין איר גאַנצער האַלב-חודשדיקער פּראַכט, נישט פאַרשטעלט פון רױך, נישט פאַרגעלט פון פײערן, נישט פאַרטומלט פון גערױש. די לבנה, אַ העלע און פולע, האָט אַ מילכיקע ליכט געגאָסן, די שטערן האָבן געפינקלט, געװוּנקען, געשפּילט זיך אין באַהעלטעניש, אין יאָגעלעך. אַלעמאָל איז אַן אַנדערער אַראָפּגעפאַלן. אַ לײכט נאַכטיק װינטל האָט זיך געבראַכט צו טראָגן פון הינטער דער שטאָט און מיטגעברענגט מיט זיך ריחות פון געשניטן גראָז, פון פעלד-בלימעלעך, פון בליענדיקער אַקאַציע און פון סאָסנע-זאַפט. דאָס װינטל האָט אַ שפּיל געטאָן מיט האָר פון קעפּ, מיט צעשפּיליעטע מענערישע העמדער, מיט װײבערישע פאַלדן פון קלײדלעך.

באַשקע האָט פאַרריסן די אױגן צום הימל, װאָס זי האָט אים זעלטן געזען אין דער רױכערנדיקער שטאָט אַזאַ רײנעם און לױכטנדיקן, זי האָט אַרײנגעצױגן אין זיך די אָנגעטראָגענע ריחות, װאָס דער װינט האָט מיטגעשלעפּט מיט זיך, און איר מײדלשע ברוסט האָט זיך געהױבן פון גליק און געהױבנקײט. די נאַכטיקע שטילקײט, דאָס מילכיקע ליכט פון דער לבנה, דאָס שטערן-שפּיל, די פרעמדע ריחות, די סודותדיקע נאַכט אונטער באַריקאַדן, דאָס דערװאַרטן יעדע װײלע עפּעס אַ געשעעניש, אַ גרױס, אַ מוראדיקס און צוציענדיקס, האָט אױפגעקאָכט איר יונג בלוט. פאַרשיכורט עס.

— אזױ צו שטאַרבן, — האָט זי געזאָגט שטיל צו ניסנען, און זי האָט פאַרמאַכט די אױגן.

— פאַרװאָס ? מיר דאַרפן לעבן, — האָט ניסן געענטפערט און זי אָנגענומען בײ דער האַנט.

זי האָט זיך אין דער װאַרעמער האַנט אײנגעקלאַמערט. זי האָט געפילט, װי שטראָמען פײער גײען אַריבער פון דער מענערישער האַנט אין אירער און צעגיסן זיך איר איבער אַלע גלידער, פון די שפּיץ נעגל אין די פיס ביז די װאָרצלען פון די האָר אין קאָפּ.

— חבר ניסן, — האָט זי געמורמלט, — פאַרװאָס אַנטלױפן מיר אַזױ פון גליק ? איז עס דען נישט אױך פאַר אונדז, קעמפער ?

— יאָ, באַשקע, — האָט ניסן געזאָגט, — אָבער מיר װעלן ערשט קאָנען געניסן דערפון נאָך אונדזער קאַמף. װען מיר װעלן האָבן אױסגעקעמפט פרײהײט.

— און מיר װעלן עס נאָך דערלעבן ?

מיר דאַרפן גלױבן, באַשקע, — האָט ניסן געזאָגט מיט בטחון.

די ברידער אַשכנזי

מיטן מאָרגנשטערן צוגלײך האָבן זיך קאָזאַקן דערנענטערט צו דיבאַריקאַדן .

— מיט די באַיאָנעטן, פאָרױס ! — האָט דער אָפיציר באַפױלן.

די סאָלדאַטן זענען געגאַנגען מיט די בליצנדיקע באַיאָנעטן אױסגעשטרעקטע צו דער אַטאַקע.

— חברים, מיט שטײנער זײ באַגעגענען ! — האָבן די מענטשן פון דער אַנדערער זײט באַריקאַדע גערופן.

אַ האָגל שטײנער האָט זיך אַ שאָט געטאָן אױף די אַטאַקירנדיקע סאָלדאַטן. זײ האָבן זיך צוריקגערוקט.

— פײער ! — האָט דער אָפיציר באַפױלן.

די סאָלדאַטן האָבן באַשאָסן די באַריקאַדע.

אַ גאַנצן טאָג צײט איז אָנגעגאַנגען די מלחמה צװישן די פאַרבאַריקאַדירטע מענטשן און די באַװאָפנטע סאָלדאַטן. די באַריקאַדע איז געװען פעסט, די קױלן זענען צוריקגעשפּרונגען פון איר. נאָכמיטאָג זענען די סאָלדאַטן אַרױפגעקראָכן אױף די דעכער פון די הײזער, אױף די באַלקאָנען, און פון דער הױך אַראָפּגעשאָסן, גלײך צו די מענטשן. צװישן די מענטשן איז געװאָרן אַ בהלה, קרעכצן פון פאַרװוּנדעטע האָבן געריסן די לופט. אַ סך האָבן גענומען לױפן, צוריקציען זיך.

— חברים, האַלטן זיך, נישט לױפן ! — האָבן די פירער גערופן.

די מענטשן האָבן זיך אָפּגעשטעלט. אָבער די קױלן פון דער הױך האָבן װידער געהאָגלט און די מאַסע האָט זיך געבראָכן. זעענדיק, אַז באַלד װעלן אַלע זיך צעלױפן, האָט באַשקע אַרױפגעכאַפּט זיך אױף אַ פּאַס.

זינגט-זשע הױך, זינגט-זשע הױך אונדזער ליד,

די פאָן, זי פלאַטערט איבער טראָנען !

האָט זי געזונגען און געפאָכעט מיט דער פאָן אין דער הױך.

די מענער האָבן זיך פאַרשעמט פאַר זײער שװאַכקײט לעבן דער זינגענדיקער פרױ, געקראגן מוט, און מיט פעסטע שטימען אונטערגעהאַלטן דאָס געזאַנג.

צװײ סאָלדאַטן, אַ הױכער און אַ קלײנער, זענען געשטאַנען אױף אַ דאַך און זיך צוגעקוקט צום מײדל, געהילט אין דער רױטער פאָן.

— װעסט זי נעמען אױפן ציל ? — האָט דער הױכער געפרעגט בײם קלײנעם.

— איך װעל זי נעמען, — האָט דער קלײנער געענטפערט.

— װעסט זי נישט נעמען.

— װעטן מיר זיך, אַז יאָ.

— אין אַ פּאַפּיראָס ?

— אין אַ פּאַפּיראָס !

דער קלײנער סאָלדאַט האָט אָנגעשטעלט די ביקס, פאַרמאַכט דאָס

412

די ברידער אַשכנזי

לינקע אױג, גוט אײנגעקוקט זיך אין רױטקײט און אַ צי געטאָן בײם צינגל. דאָס מײדל איז אַראָפּגעפאַלן פון פאַס צוזאַמען מיט דער פאָן.

— געװוּנען, — האָט דער קלײנער סאָלדאַט געזאָגט אַ צופרידענער.

— ריכטיק, געװוּנען, — האָט דער הױכער נאָכגעזאָגט, אַרױסגעצױגן אַ פּאַפּיראָס פון היטל און דערלאַנגט דעם גוטן צילער.

די מענטשן זענען געלאָפן פון דער באַריקאַדע.

צוזאַמען מיט אַנדערע האָבן געאײלט ניסן און טוביה און געטראָגן אױף די אַקסלען די פאַרװוּנדעטע באַשקע. איר בלוט איז גערונען אױף דער רױטקײט פון דער פאָן.

קאַפּיטל נײנצן

פאַר די טױערן פון פלידערבױמס שפּיטאָל האָט זיך אַרומגעדרײט אַ פינצטערער און געבױגענער טוביה װעבער און געצױגן זײן דאַרן קנאָכיקן האַלדז פון שװײסיקן פּאַפּירענעם קעלנערל. די אױגן זײנע, רױטע און פיבערדיקע, האָבן געריסן זיך פון די געדיכטע ברעמען אַרױס און געבלאָנדזשעט פאַרלױרענע איבער דעם שװער-פאַרמאַכטן אײזערנעם שפּיטאָל-טײער, געקלעפּט צו די פאַרהאַנגענע שפּיטאָל-פענצטער אין דער הױך.

מען האָט אים נישט אַרײנגעלאָזט אין שפּיטאָל צו זײן באַשקען. צװײ

סאַניטאַרן אין װײסע פאַרטעכער האָבן זי אַרײנגעטראָגן און פאַרהאַקט פאַר אים דאָס טױער פאַר דער נאָז.

— שבת קומט, — האָבן זײ געזאָגט. — אין מיטן דער װאָך קאָן מען נישט אַרײנגײן !

טוביה איז געבליבן שטײן פאַר דער פאַרקלאַפּטער טיר און געגראַבלט אין קאַלטן אײזן מיט קראַמפּיקע פינגער, װי אַ הונט, װאָס קראַצט מיט די נעגל אין דער טיר פון אַ שטוב, פון װעלכער מען האָט אים אין אַ קאַלטער װינטער-נאַכט פאַרטריבן.

— לאָזט מיך אַרײן ! — האָט ער גערופן, װי אַ קינד, װאָס פאַרשטײט נישט דעם זין פון זאַכן. — צו מײן טאָכטער !

מען האָט אים נישט אַרײנגעלאָזט.

ער איז אַרומגעלאָפן לענגאױס דעם שפּיטאָל, געריסן די אױגן צו אַלע טירלעך און פענצטער, װי ער װאָלט געזוכט אַן עפענונג. אָבער אַלע זענען זײ געװען געשלאָסן. ער איז נישט אַהײמגעגאַנגען. ער האָט זיך אַרומגעדרײט אַרום דעם טױער. יעדער מאָל, װאָס דער שפּיטאָל-טױער האָט זיך געעפנט, האָט ער אױפסנײ געגעבן זיך אַ ריס צום הױף און יעדער מאָל אױפסנײ האָט אים דער רױט-פּנימדיקער און גרױס-װאָנציקער גױ, דער דינער אין דעם אוניפאָרם, אַרױסגעשטופּט פון אָפענעם טױער אַרױס.

די ברידער אַשכנזי

413

— טראָגט זיך ! — האָט ער גערופן בײז. — געגאַנגען !

טוביה האָט אים אַדײנגעשטעקט אַ מטבע אין דער ד.אַנט.

— לאָזט מיך אַרײן, ליבער מענטש, — האָט ער זיך געבעטן, גאָרנישט װי זײן שטײגער איז געװען, — צו מײן טאָכטער.

דער גױ האָט די מטבע צוגענומען, אָבער דעם ייִד נישט אַרײנגעלאָזט.

— צופיל ברענגט מען זײ הײנט אין שפּיטאָל, — האָט ער געזאָגט, — צופיל, דער אינטענדענט האָט שטרענג באַפױלן נישט אַרײנצולאָזן, פאַרפאַלן.

דער שפּיטאָל-טױער האָט זיך אָפט געעפנט. די קאַרעטקע פון דער גיכער הילף האָט מיט אַ קלאַפּן פון פערדישע פּאָדקאָװעס און מיט אַ הילכיקן טרומײטערן געלאָזט זיך אַלעמאָל אױפסנײ הערן בײם פאַבריקטױער. סאַניטאַרן אין פאַרבלוטיקטע פאַרטעכער האָבן אַרײנגעטראָגן פאַרװוּנדעטע. די שװאַרץ-געקלײדעטע עגלה-ייִדן האָבן בײם גלאָק געריסן, מיט די שװאַרץ-באַדעקטע פערד לאַנגזאַם אין שפּיטאָל-הױף אַרײנגעפאָרן און אַרױסגעפירט מתים. קופּקעס מענטשן זענען באַפאַלן די עגלות מיט געװײן און יללות. די עגלה-ייִדן האָבן געיאָגט, געטריבן די פערד, נישט געװאָלט װאַרטן אױף די באַגלײטער. מערסטנס זענען דאָס געװען אָרעמע לױות, פון װעלכע מען קריגט נישט קײן געהעריקן טרינק-געלט- און דעגלה -ייִדן האָבן געיאָגט און געברומט בײז :

— אַ סוף, אַ סוף, נישטאָ קײן צײט !

װײבער, קלאָגנדיקע, מיט צעשױבערטע שײטלען, מיט געשװאָלענע אױגן, זענען נאָכגעלאָפן דעם האָצקעדיקן װאָגן איבער די שפּיציקע שטײנער און געשלאָגן זיך מיט די פױסטן אין די הערצער, פאַרגאַנגען זיך אין געװײן. אין דראָזשקעס, צופוס, אױף די פּלײצעס, האָט מען פאַרװוּנדעטע געפירט אין שפּיטאָל, געל-פּנימדיקע מענטשן מיט פאַרבאַנדאַזשירטע קעפּ. אָפטמאָל האָבן פּאָליציאַנטן געבראַכט אַ שװער פאַרװוּנדעטן, װעלכן זײ האָבן, באַװאָפנטע, געהיט בײם קראַנקן בעט ביז צו דער לעצטער רגע. װײבער מיט קױשלעך אין די הענט, ייִדן מיט אָרעמע פאַרשטױבטע בערד, צעשױבערטע מײדלעך, האָבן זיך אַרומגעדרײט בײ די מױערן. זײ האָבן געקרעכצט, געבראָכן די הענט, געריסן זיך צום טױער, אָפּגעשטױסן געװאָרן, װידער זיך געריסן. צװישן אַלע האָט אַרומגעבלאָנדזשעט טוביה װעבער. ער איז נישט געגאַנגען צו דער אַרבעט, נישט אַהײמגעגאַנגען עסן נישט אָפּגעטראָטן פון שפּיטאָל אַפילו בײנאַכט. װען דער הונגער האָט אים שױן צופיל געפּײניקט, האָט ער געגעסן אַ שטיקל טרוקן ברױט. װען דער שלאָף האָט אים פון די פיס געװאָרפן, האָט ער זיך אָנגעשפּאַרט אױף אַ שטײנערנער שװעל און געדרימלט. דאָס װײב זײנס, קײלע, האָט אים מיט קללות און געשרײען געטריבן אַ הײם, נאָר ער האָט נישט געװאָלט אָפּטרעטן.

ער האָט געשטופּט די שפּיטאָל-דינער געלט אין די הענט, זײ זאָלן

די ברידער אַשכנזי

אַרײנגײן זיך דערװיסן אין דער פּאַלאַטע, װאָס איז מיט זײן באַשקען. ער איז, װי אַ ייִדענע, נאָכגעלאָפן די דאָקטױרים, װאָס זענען אַרױס פון שפּיטאָל, און געבעטן בײ זײ רחמים, אױסגעפרעגט זײ װעגן זײן טאָכטער. מען האָט אים געטריבן, געיאָגט, געזידלט, אָבער ער איז נישט אָפּגעטראָטן. דער שטענדיק שטאָלצער, רעװאָלוציאָנערער, צאָרנדיקער טוביה האָט פאַרגעסן אין זײן װירדע, רעװאָלוציאָנערישקײט, קלאַסן-האַס און, גלײך מיט אַלע דערשלאָגענע װײבער, נאָכגעלאָפן די דאָקטױרים, די אױסגעפּוצטע און זאַטע, כדי צו דערגײן עפּעס װעגן זײן באַשקען.

— שלעכט, — האָבן זײ אים געזאָגט, — זײער שלעכט. די קױל איז דורך דער לונג.

טוביה האָט דערפילט, װי זײן האַרץ שטעלט זיך אָפּ. ער האָט נישט געקאָנט אײנזיצן. ער האָט זיך געריסן אין טױער אַרײן. ער האָט אַלע שפּיטאָל-דינער פאַרמאַטערט. ער איז די װעכטער נאָכגעלאָפן. ער איז צו די דאָקטױרים געגאַנגען, געבעטן, גערעדט, געװײנט. זײ האָבן נישט געקאָנט פון אים פּטור װערן און, קעגן דעם רעגולאַמין, אים אין די נעכט אַרײנגעלאָזט אין דער פּאַלאַטע.

אין דער גרױסער שפּיטאָל-פּאַלאַטע, שװאַך-באַלױכטן, אײנגעהילט אין נאַכטיקן שאָטן, זענען בעטן אין געדיכטע רײען געשטאַנען אױסגעשטעלט. פון יעדן פון זײ האָט זיך געטראָגן װײטיק און צער. די װעכטערינס אין די װײסע פאַרטעכער זענען כסדר פאַרפאַלן געװאָרן. די קראַנקע האָבן נישט אױפגעהערט רופן, װײנען, קרעכצן און בעטן הילף.

— שטילער ! שטילער ! — האָבן זיך די װעכטערינס געבײזערט. — איר זענט נישט די אײן-און-אײנציקע דאָ.

עלטערע װײבער האָבן געזיפצט, געברומט.

— זײ האָבן דען דעם קאָפּ צו די קראַנקע ? — האָבן זײ געמורמלט. — זײ ליגן אָפּ בײ די פעלדשערס און די װעכטערס. אױ, װי ביטער עס איז דער מזל פון אַן אָרעמאַן !

צװישן אַלע בעטלעך איז געשטאַנען באַשקעס בעטל מיט אַ טאַפל צוקאָפּנס, באַצײכנט מיט דעם נאָמען, קראַנקהײט און טעפּעראַטור. זי האָט געסאַפּעט שװער, די קראַנקע, װי אַן אַלטע מאַשין, װאָס הערט אױואַרבעטן. זי האָט נישט געקאָנט אָטעמען.

— לופט ! — האָט זי גערופן. — אַביסעלע לופט, אַ טראָפּעלע !

טוביה האָט זי גענומען בײ דער האַנט.

— באַשקע, קינד מײנס, — האָט ער גערופן, — נו, װאָס זאָל איך טאָן פאַר דיר ?

— לופט, — האָט באַשקע געבעטן. — כ'קאָן נישט מער.

טוביה איז געלאָפן צו די פעלדשערס, צו די װעכטערינס.

— טוט עפּעס, מענטשן טײערע, — האָט ער געבעטן און געבראָכן די הענט.

די ברידער אַשכנזי

415

זײ האָבן אים נישט געהערט.

—דער דאָקטאָר װעט קומען, װעט ער זען, — האָבן זײ געענטפערט.

טוביה איז געלאָפן צום דאָקטאָרס קאַבינעט. אָבער מען האָט אים נישט אַרײנגעלאָזט. און אַז ער האָט אים שױן אַפילו געקריגן, דעם דאָקטאָר, האָט יענער אױך גאָרנישט געטאָן. ער איז צו אַ בײזער צום בעט, אַ טאַפּ געטאָן די קראַנקע בײם פּולס, פאַרקרימט זיך און אַװעקגעי' גאַנגען מיט דעם אײגענעם, מיט װאָס ער איז געקומען.

— עפענען אַביסל דאָס פענצטער, — האָט ער אַ ברום געטאָן, — און איר דרײט זיך דאָ נישט. דאָ איז אַ שפּיטאָל. מיר װײסן אַלײן, װאָס מיר האָבן צו טאָן !

טוביה האָט זיך געװאָרפן אױף דער ערד פאַר דעם בעטל. װי װאָלט ער אַװעקגעגעבן זײן באַשקען די גאַנצע לופט, װאָס ער האָט, די אײגענע לונגען, דאָס גאַנצע לײב און לעבן ! אָבער ער האָט איר קײן אײן טראָפּן לופט נישט געקאָנט געבן.

— טאָכטער ! — האָט ער גערופן. — באַשקע, נו, װאָס זאָל איך טאָן פאַר דיר, װאָס ?

זי האָט אים אין דעם װײטיק אַ ליבן בליק געשיקט, מיט דער שװאַכער האַנט אים געגלעט די הענט.

— טאַטע ! — האָט זי גערופן. — טאַטעשי.

אָבער באַלד האָט איר װידער גענומען שטיקן. װי אַ פיש האָט זי געעפנט דאָס מױל, געריסן זיך פון אָרט.

— איך װער דערשטיקט, ראַטעװע מיך !

זי האָט פּלוצלונג גענומען רײסן פון זיך דאָס בעטגעװאַנט, דאָס העמד פון לײב, פליקן די האָר פון קאָפּ.

טוביה האָט אַזױ גענומען שרײען אין דער נאַכט, אַז אַלע קראַנקע האָבן זיך אױפגעכאַפּט און די װעכטער זענען זיך אָנגעלאָפן. מען האָט דער קראַנקער אַן אײנשפּריצונג געמאַכט און טוביהן אַרױסגעװאָרפן.

אַ גאַנצע נאַכט איז ער נישט אָפּגעטראָטן פון שפּיטאל. װי אַ חיה אין אַ שטײג איז ער אַרומגעלאָפן אַרום דעם מױער. ער האָט אַלע געיהערט זײן באַשקען רופן :

„איך װער דערשטיקט, ראַטעװע מיך !"

פאַרטאָג איז דער װעכטער אים געקומען רופן. ער האָט פאַרשטאַנען, אַז עס איז דער סוף. אין בעט איז געלעגן באַשקע, באַגאָסן מיט שװײס. ער האָט אָנגערירט איר האַנט. זי איז געװען קאַלט און מאַכטלאָז. דער פעלדשער האָט גענומען איר דופק, געטאַפּט אַ װײלע און אַװעקגעמאַכט מיט דער האַנט. זי האָט מער נישט געשריגן, בלױז שװער געאָטעמט. באַלד האָט זי גענומען האַקן מיט די צײן. די אױגן האָבן זיך פאַרגלאָצט, איבערגעקערט זיך. אַ װײלע האָבן זײ זיך געעפנט, אַ קוק געטאָן אױפן פאָטער און זיך פאַרמאַכט. טוביה האָט גענומען רופן

416

די ברידער אַשכנזי

— מענטשן, גיכער !

דער פעלדשער איז צוגעקומען און אים אָנגענומען בײ דער האַנט.

— שױן ! — האָט ער געזאָגט.

טוביה איז געפאַלן אױפן בעטל און נישט געלאָזט רירן זײן טאָכטער.

מיט כוח האָט מען אים אָפּגעריסן פון בעטל. אײדער ער האָט זיך אומגעקוקט, איז דאָס בעטל געװען לײדיק. בלױז אין בעטגעװאַנט אין געװען נאָך דער פרישער סימן פון מענטש, װאָס איז געלעגן דאָרט. אַ געבױגענער ביז דער ערד, האָט ער זיך געשלעפּט איבער די שװערע טרעפּ, געזוכט דאָס קיל-שטיבל. צװײ װעכטער האָבן אים געװאָלט אַרױספירן פון שפּיטאָל-הױף, אָבער זײ זענען אים נישט בײגעקומען. אײנער אַלײן איז ער געזעסן אין קיל-שטיבל צװישן די מתים און געװאַכט לעבן זײן טאָכטער.

אינדערפרי זענען מענטשן געקומען צו אים, חברים, פרײנט. ניסן איז געקומען. ער האָט נישט געהערט, װאָס מען האָט גערעדט צו אים. די מענטשנס רײד זענען אים פרעמד געװען.

די לױה איז געװען אַ גרױסע. פאַבריקן האָבן זיך געשלאָסן. טױזנטער אַרבעטער האָבן מאַרשירט. אױך האָט מען די טױטע אין דער רױטער פאָן אײנגעהילט. אַרבעטער האָבן קרענץ געטראָגן. װוּ די לױה איז דורכגעגאַנגען האָט מען די געשעפטן צוגעמאַכט. די באַגלײטער האָבן די קעפּ אָפּגעדעקט. אױף אַלע טראָטואַרן און באַלקאָנען זענען טױזנטער מענטשן געשטאַנען. טוביה איז געגאַנגען פאַרשטײנערט, אַלץ איז אים געװען פרעמד, דערװידער. ער האָט קײן זאַך נישט געזען אַ חוץ זײן אײגענע בראָד. די פאַרגלאָצטע אױגן פון זײן באַשקען, װאָס האָבן זיך אין גסיסה געעפנט, כדי אױף אים דעם לעצטן קוק צו געבן, זענען אים פאַר די אױגן געשטאַנען, דאָס בלוט פאַרגליװערט.

אױפן בית-עולם האָט מען רעדעס געהאַלטן, רעװאָלוציאָנערע לידער געזונגען. טוביה האָט עס נישט געקאָנט הערן. ער האָט נישט געקאָנט זען װי דער כאָר שטעלט זיך אױס אין אַ רײ, װי אױף אַ פּאַראַד, װי דיבחורים בחורים נעמען די פעסטע טענער, װי די מײדלעך ציען די סאָפּראַנען. װאָס האָט דאָס אַלץ אָנגעהערט זיך מיט זײן טאָכטער, מיט זײן באַשקען ? אים האָבן געבריט די האָפערדיקע רײד פון די רעדנער, װאָס האָבן גערופן צום קאַמף פאַר לעבן און פרײהײט. צו װאָס לעבן און פרײהײט, װען זי, באַשקע, איז נישטאָ מער ? װי נאָדלען האָבן אים געשטאָכן די רײד פון פרעמדן קאָמיטעט-מענטש, װאָס האָט זײן רעדע אױפן פאַרשאָטענעם קבר געהאַלטן.

אַ שײנער, אַ שװאַרץ-אױגיקער, מיט גרעסערע לאָקן און מיט אַ בערדל, איז ער געשטאַנען, דער קאָמיטעט-מאַן, און געצױבערט מיט זײן רעדנער-קראַפט, אױפגעהױבן די שטים, אַראָפּגעלאָזט, געגלעט מיט איר װי סאַמעט, באַלד געצונדן, געדונערט, און װידער אַרײנגעפאַלן אין טרױער אומעט. ער האָט געקאָנט רעדן, אַ מײסטער געװען דערין. ער האָט גע-

די ברידער אַשכנזי

417

װוּסט, װוּ צו װערן נביאיש שטאַרק און װוּ סענטימענטאַל װײך, װען צו שיטן קױלן און װען צו גלעטן, אָנזאַפּן די שטים מיט טרערן. ער האָט געשפּילט, געקוקט מיט די גרױסע שװאַרצע אױגן אַרום זיך, געזען דעם אײנדרוק, װאָס ער מאַכט, און נאָך מער אַרײן אין דער ראָלע. טוביהן האָבן זײנע װערטער געשטאָכן, געשפּיזט. אױף דעם קבר פון זיין באַשקען איז יענער געשטאַנען, אױף דער פרישער ערד פון זײן געליבטער טאָכטער, געחנדלט זיך און געשפּילט. די װערטער זענען װי שטײנער אים געפאַלן אין קאָפּ.

און אַז דער רעדנער האָט דערנאָך אַרױסגענומען דאָס העמד, דאָס לעצטע העמד פון דער טױטער, װאָס איז געװען אױסגעװײקט אין בלוט פון דער װוּנד, און עס אױפגעהױבן אין דער הױך מיט אַ רוף :

„בײם בלוט פון דער אומגעקומענער שװערן מיר נקמה !"

האָט עס טוביה ניט געקאָנט זען. ער האָט דאָס העמד אַרױסגעריסן און באַהאַלטן אונטערן רעקל, צום האַרץ צוגעדריקט.

— לאָזט מיך ! — האָט ער זיך געריסן פון די מענטשן, װאָס האָבן אים געהאַלטן בײ די הענט.

דער עולם איז געװען אַנטױשט. די גאַנצע שטימונג איז געװען געפּטרט.

טוביה האָט זיך אַװעקגעזעצט אױף דער פריש-באַשאָטענער ערד און געקוקט מיט װאַנזיניקע אױגן אַרום זיך. לעבן אים איז געשטאַנען אַ שװײגנדיקער און פינצטערער, ניסן.

אױף די בית-עולם בױמער האָבן פױגעלעך געצװיטשערט, געשטיפט און געזונגען. פון װײט האָט אַ סירענע געפײפט.

קאַפּיטל צװאַנציק

דער געװעזענער פּראָלעטאַריאַטשיק און איצטיקער פּעפּעסאָװיעץ מאַרטשין קוטשינסקי איז געװען אַרומגערינגלט מיט פּאָליצײ און אַגענטן, װי אַ האָז פון יאַגד-הינט. אױף אַלע װעגן, װאָקזאַלן האָבן שפּיאָנען געהיט זײנע טריט. עס איז געװען אוממעגלעך פאַר אים אַרױסצוקריגן זיך פון דער שטאָט.

שױן אַכט טעג צײט, װי ער מיט זײן טעראָריסטישער גרופּע האָבן געמאַכט אַן אָנפאַל אױף דער באַן-סטאַנציע ראָגאָװ, בײ לאָדזש. אין מיטן העלן טאָג איז דער נישט-פאַרענדיקטער סטודענט פון װעטערינאַרן-אינסטיטוט מאַרטשין קוטשינסקי באַפאַלן מיט זײנע לײט די סטאַנציע, דערשאָסן די סאָלדאַטן, װאָס האָבן געהיט דעם פּאָסט-װאַגאָן, אַרױסגעכאַפּט עטלעכע פּעקלעך פּאַפּיר-געלט און אַנטלאָפן דורך זײטיקע װעגן קײן לאָדזש.

מאַרטשין קוטשינסקי איז געװען זײער צופרידן פון זײן פאַנג. פון

418

די ברידער אַשכנזי

די צײטונגען, װאָס ער האָט גלײך צומאָרגנס פאַרטאָג אָנגעקױפט, האָט ער זיך דערװוּסט, אַז פון פּאָסט-װאַגאָן זענען צוגענומען געװאָרן דרײ זעקלעך מיט גאַנצע צװײ הונדערט טױזנט רובל. מיט אַזאַ סומע האָט שױ ו די פאַרטײ געקאָנט זיך אַ ריר געבן, פונאַנדערנעמען די הענט. אָבער די מענטשן פון זײן גרופּע האָבן אים בלױז אַ העלפט דערפון געבראַכט. מען האָט נישט געקאָנט צײלן דאָס געלט אױף דעם אָרט. מען האָט געמוזט װאָס פריער אַנטלױפן. אױך האָבן נישט אַלע טעראָריסטן געקאָנט צוזאַמען אַנטלױפן. יעדער איז געלאָפן מיט אַן אַנדער װעג. ערשט אױפן דריטן טאָג האָט מען געקאנט זיך טרעפן אין לאָדזש אױף דער קאָנספּיראַטיװער װאן ינונג. אָבער אָנשטאָט דרײ זעקלעך, האָבן די מענטשן געבראַכט בלױז צװײ זעקלעך, אַנשטאָט צװײ הונדערט טױזנט רובל װי עס איז געװען אין די צײטונגען, האָבן זײ געבראַכט בלױז אַ העלפט דערפון.

מאַרטשין קוטשינסקי איז געװען אױסער זיך פאַר צאָרן.

— װוּ איז דאָס איבעריקע געלט ? — האָט ער געפרעגט בײ זײנע מענטשן.

— אַזױפיל האָבן מיר גענומען. מער איז נישט געװען.

— אין די צײטונגען איז אָפּגעדרוקט, אַז עס איז געװען טאָפּלט !

— אַזױ פיל װיפל מיר האָבן גענומען, אַזױפיל האָבן מיר געבראַכט, — האָבן די מענטשן געזאָגט.

קוטשינסקי איז געװאָרן אַן אױפגעקאָכטער.

— איך װעל נישט דערלאָזן קײן באַנדיטיזם אין דער טעראָריסטישער אָרגאַניזאַציע, — האָט ער געקלאַפּט אין טיש. — מיטן לעבן װעט באַצאָלן יעדער, װאָס װעט אײן גראָשן אַראָפּנעמען פאַר זיך.

— דאָס איז אונדזער לױן פאַר אונדזער אַרבעט, פאַר אײנשטעלן דאָס לעבן ? — האָבן די טעראָריסטן געזאָגט באַלײדיקטע. — גוט, מיר װעלן זיך שטעלן צו אַ פּאַרטײ-געריכט. נאָר אַז ס'װעט זיך אַרױסװײזן, אַז דבאַשולדיקונג איז געװען אַ פאַלשע, װעלן מיר זוכן גערעכטיקײט פאַר דער באַלײדיקונג, אונדזער אײגענע גערעכטיקײט...

זײ זענען האַסטיק אַװעק פון הױז.

קוטשינסקי האָט געזוכט הילף בײם צעקאַ. אָבער דער צעקאַ האָט זיך נישט געװאָלט אַרײנמישן אין דער זאַך.

— מיר װילן מער נישט האָבן דערמיט צו טאָן, — האָבן די צעקאַלײט געענטפערט. — מיר װײסן נישט מער, װוּ עס הױבט זיך אָן דער טעראָר און װוּ עס ענדיקט זיך דער באַנדיטיזם, חבר קוטשינסקי.

קוטשינסקי האָט זײ מיט פאַראַכטונג געװאָרפן דאָס זעקל געלט אין פּנים און איז אַװעק.

— אַלײן װעל איך מיר מײן שטעטל באַשטײן, — האָט ער געזאָגט און איז אַ צאָרנדיקער אַרױס.

שװערע טעג האָבן זיך אָנגעהױבן פאַר קוטשינסקין. צעריסן מיט

די ברידער אַשכנזי

19 4

זײן טעראָריסטישער גרופּע, צעקריגט מיט דער פּאַרטײ, געהיט פון אַגענטן און שפּיאָנען, האָט ער קײן װינקל זיך נישט געפונען אין דער גרױסער שטאָט. ר'האָט נישט געװאָלט קײנעם פון זײנע נאָענטע און פרײנט אַרײנציען אין קײן צרה. ער האָט געװוּסט, אַז יעדער, װאָס װעט אים אױסבאַהאַלטן, װעט באַצאָלן מיטן לעבן. שױן צו שטאַרק האָט מען איצט געזוכט זײן קאָפּ נאָך דער גרױסער עקספּראָפּריאַציע. אַרױסקריגן זיך פון שטאָט איז געװען אוממעגלעך.

קוטשינסקי האָט גענומען לעבן אַ װאָגלער-לעבן, הפקר, גרײט אוןאַלץ, װי שטענדיק, װען מען האָט שױן נישט מער װאָס צו פאַרלירן.

מיט עטלעכע רעװאָלװערן אין די טאַשן, מיט אַ סך קױלן אין רעזערװ, האָט ער אַרומגעבלאָנקעט איבער דער באַלאַגערטער שטאָט און געװאַרט יעדער מינוט, מען זאָל אים כאַפּן. אונטערגעבן זיך אָן קאַמף האָט ער נישט געטראַכט. ער האָט געװוּסט, אַז זײן גורל איז געחתמעט אין דער שטאָט, אַז מיט יעדן טאָג מער דערנענטערט זיך זײן סוף. מיט זײן געניט אױג פון אַ רעװאָלוציאָנער, האָט ער געזען, אַז די פּאָליצײ פאַרשפּאַרט איר װאָס מער די שטאָט, װיל אים פּאַקן בײ אַ װינקל, בײ אַ טױבער װאַנט, און נעמען אים. ער האָט דערװאַרט זײן סוף יעדער מינוט. אָבער געװוּסט האָט ער אױך, אַז נעמען אים אָן קאַמף װעלן זײ נישט. ער װעט פריער עטלעכע פון זײ אַרײניאָגן קױלן אין די קעפּ אַרײן, װיפל נאָר ער װעט האָבן. די לעצטע קױל װעט ער זיך אַלײן געבן. דער געדאַנק האָט אים גרינגער געמאַכט, אַ טרײסט אים געװען אין די װאָגלענדיקע טעג.

ער האָט זיך געשפּילט מיט דער פּאָליצײ. דוקא, װײל זײ האָבן אים געהיט בײ די װאָקזאַלן, בײ די װעגן, אַרומגעיאָגט זיך נאָך אים איבער אַלע פאַרדעכטיקטע קאָנספּיראַטיװע פּלעצער, איז ער גאָר אַרומגעקראָכן איבע.די גאַסן, װוּ ער האָט אַמװײניקסטנס געדאַרפט זײן. ער איז אַרײן אין קירכן, אױסגעמישט זיך מיט די בעטנדיקע און שעהן-לאַנג אָפּגעזעסן דאָרטן, ביז צום לעצטן. ער האָט אַרײנגעכאַפּט זיך אין ביבליאָטעקן, געקוקט אין ביכער, װאָס זענען אים גאַנץ פרעמד געװען, אַבי אַװעקצוהרגענעיצײט . ער האָט זיך אַרומגעשלעפּט איבער מערק, פּלעצער, איבער אַלע געגנטן און לעכער, װוּ עס זאַמלען זיך אַ סך מענטשן, און ער האָט געהאַלטן אױג אַרום זיך, געשמעקט מיט די נאָזלעכער געפאַר, װי אַ חיה אין װאַלד. מיט הנאה האָט ער געלײענט אין די צײטונגען װעגן די יאָגענישן פון דער פּאָליצײ נאָך אים.

בײטאָג איז נאָך געװען װי נישט איז. שלעכט איז געװען אין נעכט. אין קײן האָטעל קומען האָט מען נישט געקאָנט, אַפילו נישט מיט קײן פאַלשן פּאַס. אַלע דינער האָבן געהאַט זײן פאָטאָגראַפיע פון דער פּאָליצײ. אין קײן פרײלעך-הײזל האָט מען נישט געטאָרט אַרײנשמעקן. די מײדן זענען מערסטנס געװען אַגענטקעס. קײן גערטנער, פאַרקן זענען אין דער שטאָט נישט געװען. קוטשינסקי האָט זײער שלעכטע נעכט פאַר-

420

די ברידער אַשכנזי

בראַכט. אין די אָװנטן האָט ער זיך נאָך אַן עצה געגעבן. ער האָט זיך אַרײנגעכאַפּט אין אַ רעסטאָראַנדל, אַמאָל אַפילו אין אַ ייִדיש בית-המדרש, װוּ ער האָט זיך פאַרשפּאַרט אין אַ װינקל און געשאָקלט זיך, גלײך װי אַלע ייִדן האָבן עס געטאָן. ער האָט אַפילו נאָכגעברומט, װען די קדישים האָבן געזאָגט קדיש אַלע צוזאַמען. קײנער האָט זיך אױף אים אין געדיכטעניש נישט אומגעקוקט. אַמאָל פלעגט ער אױך זיך אַרײנכאַפּן צו אַ בעקער אין אַ קעלער און כאַפּן אַ קערטל מיט די געזעלן, װאָס זענען אַלעמאָל בעלנים דערױף, אַלצאײנס װען און מיט װעמען. שלעכט איז געװאָרן, װען מען האָט די טױערן פאַרמאַכט. װי אַ הפקרדיקער הונט פלעגט קוטשינסקי אַרומקריכן אין די נעכט. ער האָט מקנא געװען די קעץ, װאָס קריכן אַזױ לײכט אַרײן אין די קעלערס דורך די פאַרקראַטעטע קעלער-לעכער.

נאָך דער דריטער נאַכט אַרומקריכן אָן שלאָף, האָט ער מער שױן נישט געקאָנט אױף די פיס שטײן און ער האָט זיך געלאָזט גײן מיט דער ערשטער בעסטער גאַסן-מױד, װאָס האָט אים גערופן. זי האָט אים אַרײנגעפירט אין אַ קלײן בױדעם-שטיבל.

— פאַרװאָס טוט איר זיך נישט אױס ? — האָט זי אים געפרעגט,

— איך װעל אַזױ איבערליגן די נאַכט, — האָט ער געזאָגט.

— איך געפעל אײך נישט ? — האָט זיך די מױד באַלײדיקט.

— ביסט שײן, זײער שײן, — האָט איר קוטשינסקי געמאַכט אַ קאָמפּלימענט, — נאָר איך בין מיד, שרעקלעך מיד. לאָז מיך שלאָפן.

ער האָט אַרױסגענומען די רעװאָלװערן און זײ געלײגט צוקאָפּנס.

— זאָלסט נישט אַראָפּגײן אױף קײן מינוט, — האָט ער איר אָנגעזאָגט שטרענג, — טאָמער װעט מען קלינגען אין טױער, זאָלסטו מיך אױפװעקן ! באַצאָלן װעל איך דיר פריעראױס. בעסער אַזױ.

— גוט, איך װעל אױפװעקן, — האָט די מױד געזאָגט, קוקנדיק מיט מורא אױף די רעװאָלװערן.

— זײ זענען געלאָדן ? — האָט זי געװאָלט װיסן.

— געװיס.

— שלאָף רואיק, — האָט די מױד געזאָגט, אַראָפּציענדיק פון זיך די קלײדער, — אױף יעדן פאַל קאָן מען דאָ אַרומעט אַרױסקריכן צום בױדעם, דורכן פענצטער.

פאַרטאָג האָט אים די מױד אױפגעװעקט.

— פּאַניע, מען קלינגט !

אײנס און צװײ איז קוטשינסקי געשטאַנען אױף די פיס. ער האָט געכאַפּט די רעװאָלװערן און דורכן דאַך-פענצטער אַרױס צום בױדעם. דורכן רונדן בױדעם-לאָך האָט ער דערזען אַ גאַנצע חברה פאָליציאַנטן מיט אַ פּריסטאַװ. אַלע האָבן זײ געהאַט ביקסן אױף די פּלײצעס. דער פּריסטאַװ האָט זיך פאַרשטעקט הינטער די פּאָליציאַנטן.

די ברידער אַשכנזי

421

— קוטשינסקי, גיט זיך אונטער ! — האָט דער פּריסטאַװ אַרױסגעשריגן.

קוטשינסקי האָט אָנשטאָט אַן ענטפער אַראָפּעשיקט אַ קױל דורכן לאָך, גלײך אין די מענטשן אַרײן. דער קאָמיסאַר האָט אַראָפּגעזעצט זיך אױף דער ערד און געהײסן באַשיסן דאָס הױז. עטלעכע שעה צײט האָט קוטשינסקי געפירט מלחמה פון בױדעם מיט דער אַרמײ פּאָליציאַנטן אַרום הױז. אױף יעדער זאַלפּ פון אונטן האָט ער געענטפערט מיט שאָסן דורך דעם בױדעם-לאָך. אַז אים איז פאַרבליבן נישט מער װי די לעצטע דרײ קױלן, האָט ער זיך אַװעקגעזעצט װאַרטן. ער האָט זײ געהאַלטן גרײני פאַר זיך, די לעצטע קױלן. אָבער ער האָט נאָך געװאַרט. ער האָט זײ געװאָלט אױסנוצן אין דער לעצטער רגע, װען די פּאָליצײ װעט אַרױפקריכן אים נעמען.

מיט אַ שאַרף אױג האָט ער נאָכגעקוקט יעדער באַװעגונג פון דער פּאָליצײ. אַ צײט לאַנג זענען די פּאָליציאַנטן געשטאַנען דערשראָקענע, געמאַכט מיט די הענט און זיך נישט צוגערירט צום הױז. זײ האָבן עטלעכע מאָל אױסגעשסאָן פון אַ ביקס. קוטשינסקי האָט זײ נישט געענטפערט.

— ער מוז זײן טױט, — האָט דער פּריסטאַװ געזאָגט, — װער װעט אַרױפקריכן כאַפּן אַ קוק ?

— איך, װאַשע בלאַגאָראָדיע, — האָט זיך אַ פּאָליציאַנט אָפּגערופן, און גענומען קריכן ארױף צום בױדעם. קוטשינסקי האָט זיך פאַרשטעקט הינטער דער הענגענדיקער װעש מיטן רעװאָלװער אין דער האַנט. ער האָט געהערט, װי מען גראַבלט בײ דער טיר, װי מען שאַרט מיט די פיס, װי מען רופט אים. ער האָט זיך נישט אָפּגערופן. דער פּאָליציאַנט האָט אַרײנגעשטעקט דעם קאָפּ, אַרומגעקוקט זיך פון אַלע זײטן. אין דער מינוט האָט קוטשינסקי אים דערלאַנגט מיטן הענטל פון רעװאָלװער אין קאָפּ מיט אַזאַ קראַפט, אַז דער פּאָליציאַנט האָט זיך גלײך אױסגעצױגן, אָן אַ קרעכץ אַפילו. קוטשינסקי האָט גיך אַראָפּגעצױגן פון אים דעם מונדיר, די שטיװל און דאָס היטל און זיך אָנגעטאָן אין דעם. דערנאָך האָט ער גענומען די ביקס אױף די פּלײצעס, דעם פּאָליציאַנט פאַררוקט אין אַ װינקל און צוגעקראָכן צום לאָד.

— העי, װאָס איז מיט דיר, ראָמאַנענקאָ ? — האָט דער פּריסטאַװ גערופן פון גאַס.

— שיקט אַרױף מענטשן, װאַשע װיסאָקאָראָדיע, — האָט קוטשינסקי געענטפערט מיט אַ רױ פּאָליצײאיש קול.

מיט גרױס העלדישקײט האָט דער פּריסטאַװ, צוזאַמען מיט צענדליקער פאָליציאַנטן, אַ לאָז געטאָן זיך צום בױדעם.

— איבער אַלע װינקעלעך זוכן ! — האָט ד'ער פּריסטאַװ באַפױלן. — לעבעדיק.

אין טומל און אין דער פינצטערניש איז קוטשינסקי אין מונדיר אַראָפּ

422

די ברידער אַשכנזי

מיט די טרעפּ צו דער גאַס. קײנער האָט אים, דעם פּאָליציאַנט, נישט נאָכגעקוקט.

װען די פּאָליציאַנטן האָבן ענדלעך געפונען דעם הרוג און אים באַלױכטן מיט אַן עלעקטריש לעמפּעלע, האָבן אַלע מיט אַמאָל אױסגעגלאָצט די אױגן און גענומען זיך צלמען אין שרעק.

— באַטיושקאַ ! — האָבן זײ גערופן, — דאָס איז דאָך אונדזער ראָמאַנענקאָ !

דער פּריסטאַװ האָט זיך געריסן די האָר פון קאָפּ.

— אין דער מאַמען אײך, הינטישע זין, — האָט ער געגװאַלדעװעט, — אין דער מאַמעס מאַמעס מאַמען ביז אַלע דורות !

קאַפּיטל אײן א ון צװאַנציק

דער זשאַנדאַרמען-פּאָלקאָװניק קאָניצקי, אַ פּאָליאַק, װאָס איז איבערגעגאַנגען אױף פּראַװאָסלאַװיע, דער שעף פון דער פּאָליטישער פּאָליצײ אין דער רעװאָלוציאָנערער שטאָט לאָדזש, האָט געריבן די קלאָרע װײכע הענט פון נחת, האָט געדרײט די בלאָנדע װאָנצעס זיגעריש אַרױף, אַלץ העכער און העכער.

— בראַװאָ, בראַװאָ ! — האָט ער געמאַכט קאָמפּלימענטן זײנע אַגענטן.— איך װעל עס אײך קײנמאָל נישט פאַרגעסן.

ער האָט געהאַט פאַרװאָס פרײלעך צו זײן, דער זשאַנדאַרמען-פּאָל - קאָװניק קאָניצקי. נאָך לאַנגע און שװערע נעצן, װאָס ער האָט פאַרשפּרײט אױף די אַחדותניקעס אין לאָדזש, נאָך אַ סך אַרבעט, מי, קאָפּ-ברעכעניש און המצאות, האָט ער ענדלעך אַרײנגעקריגן אין זײנע הענט דעם לאָדזשער קאָמיטעט מיט דער געהײמער דרוקערײ, מיט אַלע פּראָקלאַמאַציעס ,אַר - טיקלען און טעזיסן, װאָס עס זענען דאָרט געװען, אַלע, די גאַנצע סמעטענע, זענען געװען איצט אין אַרעסט, געהיט פון אַ סך זשאַנדאַרמען און אַגענטן.

דער זשאַנדאַרמען-פּאָלקאָװניק קאָניצקי איז מער צופרידן געװען פון דיעם געראָטענעם געפאַנג זײנעם, װי פון דעם גאַנצן זיג פון די סאָלדאַטן איבער דער באַריקאַדע אױף די גאַסן. װאָרעם כאָטש אַלײן אַ מיליטערמענטש, האָט פּאָלקאָװניק קאָניצקי נישט שטאַרק געגלױבט אין זעלנערישע נצחונות אין דער רעװאָלוציע. פּאָלקאָװניק קאָניצקי האָט מער געהאַלטן פון קאָפּ, װי פון אַ ביקס. נישט אומזיסט האָט ער אין די יונגע יאָרן שטודירט פּסיכאָלאָגיע און פילאָזאָפיע אין פּעטערבורגער אוניװערסיטעט. אױך איז ער אַלײן אַמאָל געװען אַ רעװאָלוציאָנער, געריבן זיך די צוני אין געהײמע קרײזלעך בײ דיסקוסיעס. כאָטש ער האָט שפּעטער אַװעקגעװאָרפן די ייִנגלערישע נאַרישקײטן, אַרױסגעגעבן די אײגענע חברים,

די ברידער אַשכנזי

אַרײן אין דינסט און דערשלאָגן זיך ביזן ראַנג פון אַ זשאַנדאַרמען-פּאָלקאָװניק, האָט ער פונדעסטװעגן נישט פאַרלױרן דעם גלױבן אין װאָרט, האָט ער נאָך אַלץ געגלױבט, אַז דער קאָפּ האָט מער װערט װי די ביקס, אַז דאָס װאָרט איז שאַרפער פון דער שװערד, ער האָט געהאַלטן, אַז אין קאַמף קעגן רעװאָלוציאָנערן דאַרף מען אָנװענדן זײער אײגן כלי-זײן, אַרױסשטעלן קאָפּ קעגן קאָפּ, װאָרט קעגן װאָרט. שכל קעגן שכל. מער װי אין די סטודענטישע יאָרן, האָט פּאָלקאָװניק קאָניצקי שטודירט די סאָציאַליסטישע און רעװאָלוציאָנערע ליטעראַטור. ער האָט געװוּסט אַלע װערק איבער סאָציאָלאָגיע און עקאָנאָמיק, האָט געקענט אַלע ריכטונגען אין מאַרקסיזם, געװען אױסגעבונדן אין אַלע פראָגראַמען פון די רעװאָלוציאָנערע פּאַרטײען. אױך פילאָזאָפיע און פּסיכאָלאָגיע האָט ער ליב געהאַט. אין זײן שופלאָד פון שרײב-טיש אין קאַנצעלאַריע האָט זיך צוזאַמען מיט אַ רעװאָלװער און קױלן שטענדיק פאַרװאַלגערט דאָס סאַמע נײעסטע בוך איבער הױכע ענינים. ער האָט שטענדיק, פון טאָג אָן װי ער איז אַרײן אין דעם פּאָליטישן דעפּאַרטאַמענט אױף אַרבעט, געהאַלטן זיך אין זײן מײנונג, אַז נישט מיט שװערד און ביקס װעט מען די רעװאָלוציע אין .-וסלאַנד פאַרניכטן, נאָר מיט קאָפּ, שכל און װאָרט. דער בעסטער װעג צו באַקעמפן אַ שעדלעכן באַציל, האָט ער געװוּסט, איז אײנצושפּריצן אין קערפּער דעם זעלבן באַציל ; דאָס בעסטע מיטל אױפצורײסן אַ פײנטלעכע פעסטונג, איז אױפצורײסן זי נישט פון דרױסן, נאָר פון אינעװײניק, אַרײנצוקריגן זיך אין שונאס לאַגער אַלײן. די סאָלדאַטסקע עלטסטע אין פּעטערבורג, די אָנהענגער פון ביקס און שװערד, זענען געװען קעגן אים. זײ האָבן געהאַלטן פון סאָלדאַטישע מיטלען. אָבער קאָניצקי איז נישט אָפּגעטראָטן פון זײנס. ער האָט טאַקע אױספּרובירט זײן מעטאָדע אין עטלעכע שטעט, איבערהױפּט אין ליטע און אין פּױלן, װוּ ער איז געװען אַ הײמישער מענטש, און ס'האָט געבראַכט גוטע רעזולטאַטן. איצט, װען אין לאָדזש האָט זיך דאָס פײער פון דער רעװאָלוציע צעפלאַקערט, האָט מען אים אַהער געשיקט, אין דער שטאָט פון פּאָליאַקן, ייִדן און דײטשן, כדי ער זאָל פאַרלעשן דאָס פײער מיט זײנע װעגן.

פּאָלקאָװניק קאָניצקי האָט זײער אױסגעטױגט זיך פאַר לאָדזש. אַלײן אַ פּאָליאַק, װאָס האָט זיך אױסגעהאָדעװעט בײ אַ טאַטן אַ הױז-װעכטער אין ביאַליסטאָק אױף דער אָרעמער ייִדישער כאַנאַיקעס, שטענדיק צװישן ייִדישע קינדער, האָט ער גערעדט ייִדיש שיר נישט אַזױ גוט װי פּױליש. אױך דײטש האָט ער געלערנט שפּעטער אין די סטודענטישע יאָרן. ער האָט געקענט די באַפעלקערונג אין לאָדזש, װי די אײגענע צען אױסגעצערטלטע פינגער. און טאַקע, װי נאָר ער איז אָנגעקומען, האָט ער שטאַרק אין דער אַרבעט זיך אַרײנגעװאָרפן אין דער פיל-פעלקערדיקער שטאָט, אין אינדוסטריע-צענטער, װאָס פערשפּרײט איבער גאַנץ רוסלאַנד מאַנופאַקטור, גאַלאַנטעריע און רעװאָלוציע.

די ברידער אַשכנזי

אַלײן אַן אַרױפגעאַרבעטער אינטעליגענט, װאָס האָט דערפאַר פײנט דעם פּראָסטן עולם, מיאוסט זיך פון אים, פאַראַכט אים, האָט פּאָלקאָװניק קאָניצקי אין זײן זשאַנדאַרמישער אַרבעט געשטעלט זיך אױף דער זײט פון פּראָסטן פאָלק קעגן דער אינטעליגענץ. פּאָלקאָװניק קאָניצקי האָט נישט געגלױבט אין די מאַסן. ער האָט װעגן זײ זײער אַ שלעכטע מײנונג געהאַט, געהאַלטן זײ פאַר טײג, פאַר לײם און בלאָטע, װאָס די אינטעליגענטן קנעטן אױס דערפון אַלץ, װאָס זײ װילן נאָר. און ער האָט געטאָן אַלע, אומצוברענגען די אינטעליגענטן, דאָס זאַלץ און פעפער פון דער רעװאָלוציע, דעם פונק, װאָס צינדט אָן דעם געדיכטן װאַלד. און אױסגעראָטן די אינטעליגענטן, פאַרניכט זײ, האָט ער נישט אַזױפיל מיט טורמעס און שטראָפן, װאָרעם קאָניצקי האָט געװוּסט, אַז דאָס װאָרט איז שטאַרקער פון יעדן טורמע-מױער ; פאַרניכט האָט ער זײ מיט אָנרײצן די אַרבעטער קעגן זײ, מיט צעפלאַקערן אַ פײער צװישן די אַרבעטער און די אינטעליגענטן. אַמליבסטן האָט ער געהאַט צו זוכן זײנע מענטשן און אַגענטן נישט צװישן די באַמטע, װי אַנדערע, נאָר אין די פּאַרטײען אַלײן, צו שאַפן פּראָװאָקאַטאָרן אין יעדער פאָליטישער גרופּע. געזוכט האָט ער זײ נישט צװישן די שפּיצן פון די פּאַרטײען, נאָר צװישן די האַלבאינטעליגענטן, צװישן די געקריװדעטע, אַמביציעזע און דערשלאָגענע, װאָס פאַלן אַרײן צו אים אין די הענט. געטאָן האָט ער עס מיט פּסיכאָלאָגישע װעגן, מיט אַן אײגענעם גאַנג.

װי אַ חיה װײסט תּמיד דעם שװאַכסטן טײל קערפּער פון איר קרבן און קליגט זיך אָט דאָס שװאַכע אָרט אָנצוקריגן מיט צײן און נעגל, אַזױ האָט אױך פאָלקאָװניק קאָניצקי געזוכט אױסצוגעפינען בײ זײנע קרבנות דאָס שװאַכסטע אָרט, דאָס עמפינדלעכסטע, כדי פון דאָרט אָנצוהױבן זײן יאַגד. ער האָט געװוּסט, אַז די מענטשן, װאָס פאַלן אַרײן צום ערשטן מאָל אין אַרעסט, זענען פאַרשידן. װער עס האָט מורא פשר אַ קלאַפּ און װער עס מאַכט זיך גאָרנישט פון אַ קלאַפּ, אָבער דערפאַר קאָן ער בשום אופן נישט לײדן קײן ליכט אין צעלע און װערט װילד, װען מען לאָזט אים ברענען אַ גאַנצע נאַכט די עלעקטריע אין קאַמער. װער עס קאָן גײן גלײך צו דער תּליה, אָבער דערפאַר ציטערט ער אינגאַנצן, װען מען זעצט אים אַרײן צװישן טורמע-שטשורעס, אין קאַרצער, און װער עס פלאַטערט פאַרן טױט, רײסט די האָר פון קאָפּ בלױז װען מען דערמאָנט װעגן אַ תּליה װעמען מען קאָן איבערשרעקן מיט געשרײען און װעמען מען קאָן געװינען מיט גוטע רײד און אײדעלע געשפּרעכן.

תּמיד, װען נאָר מען פלעגט ברענגען פּאָליטישע אַרעסטירטע, פלעגײפאָלקאָװניק פאָלקאָװניק קאָניצקי אַלײן זיך אױסבאַהאַלטן אין אַ זײטיק צימערל בײם אַרעסט-הױז און דורך אַ געהײם טירעלע באַטראַכט די מענטשן. מיט די קאַלטע העלע אױגן האָט ער דורכגענומען יעדנס פּנים, יעדנס ריר און באַװעגונג. ביז דער ערשטער אײגענער אױספאָרשונג האָט ער געהײסן

די ברידער אַשכנזי

425

זײנע מענטשן זײן גראָב מיט די אַרעסטירטע, שרײען אױף זײ, שלאָגן, טופּען אױף זײ מיט די פיס, דראָען. אין טומל און געשרײ האָט פּאָלקאָװניק קאָניצקי גוט באַטראַכט דורך זײן טירעלע, װי װער עס נעמט אױף די ערשטע באַגעגעניש. ער האָט גוט געמערקט, װער עס האָט שװאַכע נערװן און גיט זיך אַ װאָרף בײ יעדער טופּ פון אַ זעלנערישן שטיװל און װער עס װערט בלאַס, פאַרלירט דאָס בלוט פון פּנים, װען מען גײט צו צו אים גאָר נאָענט און מען קוקט אים גײך אין די אױגן אַרײן. װער עס האַלט זיך פעסט צװישן אַלע, נאָר װאַקלט מיט די פיס, װען מען טײלט אים אָפּ פון די חברים און מען פירט אים אַװעק באַזונדער, און װער עס פאַרקרימט זיך פון עקל, װען מען טוט אים אױס און מען באַטאַפּט אים דעם הױלן קערפּער מיט די הענט. װעגן יעדן האָט ער זיך סמנים אין זײן ביכעלע געמאַכט, כדי צו װיסן, װי אַזױ יעדן פון זײ בײם שװאַכסטן אָרט אָנצוגרײפן. דאָס האָט תּמיד געהאַט אַ גוטע פּעולה.

אױך האָט ער ליב געהאַט צו שפּילן דעם צדיק פאַר די פּאָליטישע, דעם לײטישן מענטש. ערשטנס, האָט ער פאַר די רעװאָלוציאָנערן מורא געהאַט. זינט ער איז געװען אין לאָדזש, זענען אַ סך פון זײנע לײט אומגעקומען פון זײערע קױלן און מעסערס. פון אונטער דער ערד האָבן די רעװאָלוציאָנערן זײ דערשמעקט און נוקם געװען זיך אָן זײ פאַר זײער גרױזאַמקײט. פּאָלקאָװניק קאָניצקי האָט נישט בדעה געהאַט אַװעקצוגעבן דעם קאָפּ פאַױדעם דעם צאַר. ער האָט זיך אַלײן ליבער געהאַט. ער האָט דאָס פאַרגונען די אַלערלײ נאַרישע פּאָליצײ-קאָמיסאַרן װאָס קעמפן טעמפּ, װי סאָלדאַטן אױף די פעלדער.

צװײטנס, האָט ער זיך געהאַט זײנע חשבונות מיטן גענעראַל קוניצײן, װאָס איז געװען דער באַלעבאָס פון שטאָט און קאָמאַנדעװעט דאָ מיט זײנע סאָלדאַטן. װי יעדער זשאַנדאַרם, האָט ער נישט געליטן קײן סאָלדאַטן און זײערע פירער, װי זײ, די סאָלדאַטן, האָבן נישט געליטן די זשאַנדאַרמען. ער האָט דעריבער שטענדיק געזען, פּאָלקאָװניק קאָניצקי, צו שפּילן פאַר די פּאָליטישע דעם צדיק, דעם פײנעם מאַן. זאָלן זיך די סאָלדאַטן קאָמפּראָמיטירן מיט זײער שלאָגן און ממיתן די אַרעסטירטע, בײ אים אין דער זשאַנדאַרמעריע איז מען גוט דערצױגן, מען װײסט, װי אַזױ אומצוגײן מיט אַ קעגנער.

דערפאַר טאַקע האָט ער אַזױ אײנגעאָרדנט, אַז אין די ערשטע טעג, װי מען האָט געבראַכט פּאָליטישע, האָט ער זיך נישט געװיזן. ער איז געזעסן אױסבאַהאַלטן אין אַ זײטיק צימערל און באַפױלן די אַגענטן װאָס צו טאָן. ער האָט געהײסן זײנע לײט נישט צו צאַצקען זיך מיט די אַרעסטירטע, נישט זשאַלעװען זײ, גוט די יאָרן זײ דערגײן, כדי שפּעטער, װען זײ װעלן קומען צו אים אַלײן אױף אַ פאַרהער, זאָלן זײ טרעפן דעם פּאָלקאָװניק אַ גוטן, אַ מלאך, אַ פאָטער אַן אײגענעם. נאָך דער פריערדיקער גראָבער באַהאַנדלונג אין אַרעסט, האָט פּאָלקאָװניק קאָניצקיס צדקות און

426

די ברידער אַשכנזי

לײטישקײט באַזונדערס אַרױסגעשײנט. איבערהױפּט האָט ער גענומען דערמיט די „פריצעס", די, װאָס זענען צום ערשטן מאָל אַרײנגעפאַלן, די נישט-אױסגעפּרוּװטע אַרבעטער, װעמען מען האָט אַזױפיל שלעכטס שטענדיק אָנדערצײלט װעגן די אױספאָרשער.

נישט אײנעם האָט ער דערפאַר גלײך אױף דער װענדקע געכאַפּט.

זײנע מעטאָדן האָבן זײער גוטע רעזולטאַטן געבראַכט. פאַר דער קור-צער צײט, װאָס ער איז געװען אין לאָדזש, האָט פּאָלקאָװניק קאָניצקי גע-' האַט זײנע אַגענטן אין אַלע פּאָליטישע פּאַרטײען. ער האָט זײ געהאַט אין דער סאָציאַל-דעמאָקראַטישער פּאַרטײ, בײ די דײטשן, אין די פױלישע טעראָריסטישע פראַקציעס. אױך האָט ער פאַראַגיטירט אַ סך אַרבעטער, אָנגעהעצט זײ קעגן די פּאַרטײ-פירער, און זײ האָבן די פּאַרטײען געשפּאָלטן, צעברעקלט. שװערער װי מיט אַלע, איז אים אָנגעקומען מיט רי ייִדישע אחדותניקעס. מער װי אין אַנדערע פּאַרטײען איז בײ די ייִדישע אַחדותניקעס געװען שטאַרק די קאָנספּיראַציע. אױך זענען די ייִדישע אַרבעטער געװען מער אױפגעקלערט און מען האָט זײ נישט געקאָנט קופן פאַר אַ גוטן שנאַפּס, פאַר עטלעכע רובל. פּאָלקאָװניק קאָניצקי האָט געהאַט עטלעכע פון זײ, אָבער נישט קײן באַדײטנדע, פּראָסטע פּאַרשױנדלעך, װאָס האָבן װײניק געװוּסט. אױך האָט ער צו זײ קײן צוטרױ נישט געהאַט, װי צו מערסטנס די ביליקע לײט, װאָס זענען ליגנערס און שװינדלער. ער האָט געװאָלט האָבן אַ װיכטיקן מענטש דאָרט, אַן אָנגעזעענעם, װאָס זיצט אין קאָמיטעט אַלײן.

איצט האָט קאָניצקי דורך זײנע לײט אַרײנגעקראגן דעם קאָמיטעט אי ו זײנע הענט, מיט דער דרוקערײ, מיט פּאַפּירן, פּראָקלאַמאַציעס, טעזיסן און ליסטעס. און ער איז געװען גליקלעך און שטאָלץ.

— גלענצנד, — האָט ער געמורמלט צו זיך אַלײן און געריבן די װײסע װײכע הענט. — איצט װעלן זײ זען אין פעטערבורג, װער קאָניצקי איז.

ער האָט געזען שױן די מינע, װאָס די גדולים אין דעפּאַרטאַמענט װעלן מאַכן, װען ער װעט זײ צושיקן די בשורה.

אין ציװילע קלײדער, אין שװאַרצע ברילן אױף די אױגן, מען זאָל איט נישט דערקענען, איז ער געזעסן אין אַ זײטיקן צימערל בײם אַרעסט און באַטראַכט דעם רױב, װאָס איז אַרײנגעפאַלן אין זײנע הענט. װי אַ פאַרצוקנדיקע חיה, װאָס שפּילט זיך פריער מיטן רױב, אײדער זי פאַרצוקט עס, האָט פּאָלקאָװניק קאָניצקי געקװיקט זיך אין זײן קלײן צימערל בײם אַרעסט, קוקנדיק מיט זײנע העלע אױגן אױף די קאָמיטעט-לײט, װאָס זענען געװען פאַרזאַמלט דאָ אין אַרעסט-הױז. ער האָט אױפגעכאַפּט יעדנס אָנײבליק , יעדנס שאָקל פון אױג, באַװעגונג, ריר, כדי צו װיסן, װאָס ער האָט צו טאָן. מער װי אױף אַלע האָט ער געקוקט אױף די „דרוקערס", די צװײ מענטשן פון דער געהײמער דרוקערײ, װאָס זענען געזעסן צוזאַמען.

װײ, װײ, װיפל עס האָט געדױערט, ביז מען האָט זײ אַרײנגעקריגן !

די ברידער אַשכנזי

כאָטש זײ האָבן זיך אָנגעגעבן פאַר מאַן און װײב, אָט די צװײ מענטשן פון דער דרוקערײ, האָט פּאָלקאָװניק קאָניצקי קײן אײן רגע נישט געגלױבט, אַז אַזױ איז עס טאַקע. ער האָט שױן געקענט די פּאַרטײאישע מאַן און װײב. צװײטנס, זענען זײ שױן גאָר קײן צוגעפּאַסט פּאָרל נישט געװען. די פרױ איז געװען יונג און שײן, נישט װי זי װאָלט אין אַ געהײמער דרוקערײ פאַרבראַכט, נאָר װי זי װאָלט צוריקגעקומען פון אַ זומערװױנונג. אירע באַקן זענען געװען רױט, די אױגן ליכטיק. אױך האָט זי זיך געהאַלטן שטאָלץ, װען די אַגענטן האָבן זי געשטױסן.

— אַװעק מיט די הענט ! — האָט זי געשריגן מיט צאָרן און אירע אױגן האָבן געבליצט.

פּאָלקאָװניק קאָניצקין איז גערונען די סלינקע פון מױל פון תּאוה צו אָט דער שײנער צאָרנדיקער יונגער פרױ.

— געװיס אַ פאַבריקאַנטישע טאָכטער, װאָס זוכט רעװאָלוציאָנערע ראָמאַנטיק, — האָט ער באַשלאָסן בײ זיך.

דער מאַנצביל, מיט װעלכן זי האָט צוזאַמען געװױנט און אָנגעגעבן זיך פאַר זײן װײב, איז געװען פריצײטיק פאַרעלטערט, דאַר, באַװאקסן, מיט רױטע אױגן פון אױפזײן אין די נעכט, מיט אַ 'בלאַסער הױט פון לעבן אָן פרישער לופט, מיד און איבערגעשראָקן. פון זײנע אױגן האָט געקוקט שרעק, נאָך מער זאָרג און הינטישע הכנעה צו דער שײנער און פרישער פרױ, װאָס האָט זיך אָנגעגעבן פאַר זײן װײב.

ער זעט אױס צו זײן איר שקלאַף און פאַרערער, — האָט פּאָלקאָװניק קאָניצקי אָפּגעמאַכט בײ זיך אַ מײנונג װעגן דעם דערשראָקענעם מאַן. — און אַ פּחדן אַ גרױסער דערצו. הענט און פיס ציטערן אים.

ער האָט זיך גלײך אָפּגעשטעלט אױף אים. געװיס, די איבעריקע זענען װיכטיקע פיגורן, אָבער זײ װעלן בלױז זײן אַ גוטער ביסן פאַר די פּעטערבירגער גדולים אין דעפּאַרטאַמענט. זײ האָבן אַלעמאָל ליב גרױסע העכט, קאָמיטעט-לײט. פאַר אים אַלײן אָבער, פאַר זײנע מעטאָדן איז װיכטיקער אָט דער דערשראָקענער און פינצטערער מאַן פון דער געהײמער דרוקערײ. ער זעט אױס צו זײן האַלבער אינטעליגענט, אַן אַרבעטער, װאָס די אינטעליגענטן פון קאָמיטעט האָבן אַרײנגעצױגן, נישט אַזױ פאַר זײן נוצלעכקײט, װי דערפאַר, כדי צו האָבן אױך אַן אַרבעטער, אַן אמתן פּראָלעטאַריער בײ זיך, װאָס עס טױג פאַר די מאַסן. קאָניצקי האָט געקענט אָט די לײט. זײ זענען מער נישט געװען קײן אַרבעטער און נישט קײן גאַנצע אינטעליגענטן, האַלב-דערבאַקענע, אָפטמאָל זײער אַמביציעזע און באַלײדיקטע, אײפערזיכטיקע אױף די אמתע אינטעליגענטן, די פירער. דערצו, זעט אױס, אַז ער איז דאָס ערשטע מאָל אַרײנגעפאַלן, אַ „פריץ" נאָך. מען זעט עס פון זײן האַלטונג, פון זײן פאַרלױרנקײט. זײ זענען אַלע מאָל גוטער מאַטעריאל. קאָניצקי האָט געביסן אַן עק העלע װאָנצע אין פאַרטראַכטקײט און באַשלאָסן נעמען דעם פּאַרשױן אין די הענט אַרײן.

די ברידער אַשכנזי

— אָפּטײלן אים אין אַ באַזונדער קאַמער, — האָט פּאָלקאָװניק קאָניצקי באַפױלן זײנע לײט, — און אױסרעפּעטירן אים, נאָר נישט מיט קלעפּ, בלױז אָנשרעקן אים ביזן פאַרהער.

— לײטן באַפעל, האָכװױלגעבױרן, — האָבן די אַגענטן אָפּגעענטפערט, אױסציענדיק זיך פאַר זײער שעף.

די אַגענטן האָבן שױן געװוּסט קאָניצקיס רעפּעטיציעס. זײ האָבן דעם מאַן אָפּגעטײלט פון דער פרױ און אַראָפּגעפירט אין קעלער אין אַ באַזונדער קעמערל. אין קאַמער דערלעבן, װאָס איז בלױז אָפּגעטײלט פון אַרעסטירטנס קאַמער מיט אַ לײכט װענטל, האָבן זײ אָפּגעשפּילט אַן אױספאָרשונג. אײן אַגענט האָט געשפּילט די ראָלע פון אַ פּאָליטישן. די אַנדערע האָבן אים אױסגעפרעגט אױפן קול.

— זײ זיך מודה אין אַלעם, — האָט דער אַגענט-אױספאָרשער געשריגן צו זײן חבר דעם „פּאָליטישן", — אַ נישט װעלן מיר אַרױסשלאָגן פון דיר אַלץ מיט ריטער !

— איך װעל אײך נישט זאָגן צאַרישע דינער — האָט דער „פּאָליטישערגעענטפערט. — איך װעל נישט פאַרראַטן מײנע חברים.

— שמײסן ! — האָט אַ גרױזאַמע שטים באַפױלן. — אױפן בלױזן לײב.

דאָס קנאַלן פון בײטשן איבער אַ באַנק האָט גענומען פײפן אַזױ הױך, אַז מען האָט יעדן שמיץ געהערט דורך דער װאַנט. צוזאַמען דערמיט זענען געגאַנגען קולות און געײאַלדן פון „געשמיסענעם".

בײ יעדער שמיץ איז דער אַרעסטירטער דערשראָקענער מאַן אױפגעשפּרונגען פון אָרט װי די ריטער װאָלטן איבער זײן לײב געשניטן. פּאָלקאָװניק קאָניצקי פון זײן זײטיק באַהעלטעניש האָט באַטראַכט דעם מענטש װאָס װיקלט זיך אין זײן שרעק און געקװאָלן פון זײן מיטל.

— איצט אים אָפּלאָזן אַביסל — האָט ער געזאָגט צו זײנע מענטשן — נאָר אין אַ שעה אַרום װידער אָפּשפּילן די עקזעקוציע. אַזױ עטלעכע מאָל אין דער נאַכט, איר װײסט ! נאָך עטלעכע טעג ברענגען אים צו מיר אױף אַ פאַרהער !

פּאָלקאָװניק קאָניצקי איז אַװעק צו זײן קאַנצעלאַריע און גענומען זיך צו אַ נײ פילאָזאָפיש בוד, װאָס ער האָט אױסגעשריבן פון דײטשלאַנד. די אַגענטן זײנע האָבן געמאַכט „פּראָבן" אין קאַמער, װאָס איז אין שכנות מיט דעם נײעם אַרעסטירטן. זײ האָבן קונציק געגרײט דעם נײעם אַרעסטאַנט צום פּאָלקאָװניקס ערשטן פאַרהער. יעדער שעה, װי נאָר דער אַרעסטירטער האָט זיך באַרואיקט און גענומען אײנדרימלען, האָבן זײ גלײך גענומען שפּילן דעם פאַרהער. זײ האָבן „געשמיסן", „געגאָסן דעם פּאָליטישן קאַלט װאַסער אױפן קאָפּ", „געברענט אים דאָס לײב מיט פּאַפּיראָסן". די קולות פון „געפּײניקטן" אַגענט האָבן געשפּאָלטן די נאַכטיקע טױטע שטילקײט.

— גענוג ! — האָט ער געשריגן, — הערט אײף, איך װעל זיך אין אַלץ מודה זײן.

די ברידער אַשכנזי

װען זײ זענען שפּעטער אַרײן צום אַרעסטירטן, איז ער געלעגן אַ נאַסער פון שװײס, אַ פאַרחלשטער, װי מען װאָלט אים אַלײן געפּײניקט.

— באַלד װעלן מיר אײך אַרײנפירן אױף אַ פאַרהער, — האָבן זײ אים געזאָגט. — זײט גרײט.

דרײ טעג צײט האָבן זײ אים אַזױ געהאַלטן אין כסדרדיקער דערװאַרטונג צום פאַרהער. דאָס האָט דעם אַרעסטירטן אַזױ אױסגעפּײניקט, אַז ער איז געפאַלן פון די פיס, װען מ'האָט אים ענדלעך אַרײנגעפירט צום פּאָלקאָװניק.

— שיסט מיך בעסער, — האָט ער געבעטן זיך בײ די אַגענטן, װאָס האָבן אים צום פאַרהער געפירט, — נאָר נישט געפּײניקט.

װען ער איז געקומען צו דער טיר מיט די שװאַרצע פלעקן אַרום דער קלאַמקע, האָט ער זיך אײנגעקלאַמערט מיט די פיס און נישט געװאָלט גײן. די אַגענטן האָבן לאַכעדיקע אים אַרײנגעשלעפּט אין דער טיר, אַלײן אַרױס און פאַרמאַכט די טיר הינטער זיך. פּאָלקאָװניק קאָניצקי, אַ גוטמוטיקער, אַ רײן-אױסראַזירטער, מיט אַלע מעדאַלן אױף זײן גוט-ליגנדיקן מונדיר, איז מיט די שטילסטע טריט צוגעגאַנגען פון זײי גרױסן שרײב-טיש צו דער טיר, װוּ דער דערשראָקענער מענטש איז געשטאַנען, און אים אױסגעשטרעקט אַ װײכע, װײסע און אױסגעצערטלטע האַנט.

— גוטן אָװנט, — האָט ער אים באַגריסט. — פאַרװאָס שטײט איר בײ דער טיר ? — קומט נעענטער, ביטע.

דער אַרעסטירטער האָט נישט געקאָנט קײן פוס שטעלן. פּאָלקאָװניק קאָניצקי האָט אים גענומען בײ דער האַנט.

— איר זענט קראַנק ? — האָט ער געפרעגט מיט אַ מיטלײדנדער שטים. — קומט צו נעענטער, זעצט זיך.

ער האָט אים אָנגעװיזן אַ װײכן פאָטעל, ער אַלײן האָט זיך אַװעקגעזעצט אַנטקעגן.

— טײ, — האָט ער באַפױלן, כאָטש קײנער איז אין קאַנצעלאַריע נישט געװען, — און צובײסן !

מיט שטילע טריט האָט זיך אַן עלטערער געבױגענער זשאַנדאַרם אַרײנגעשלײכט און אַרײנגעטראָגן אױף אַ טאַץ צװײ גלעזער טײ, אײן גלאָז פאַרן פּאָלקאָװניק, דאָס צװײטע פאַר דעם אַרעסטירטן.

— טרינקט, — האָט דער פּאָלקאָװניק אײנגעלאַדן דעם אַרעסטירטן. — איר װעט זיך דערװאַרעמען. און בײסט צו, זײער געשמאַקער טאָרט.

דער אַרעסטירטער האָט אױפגעהױבן די אױגן, געבלאָנדזשעט מיט זײ איבער די װענט, איבער די פּאָרטיערן בײ די טירן.

— װאָס זענט איר אַזױ אומרואיק, יונגערמאַן ? — האָט פּאָלקאָװניק קאָניצקי געפרעגט מיט װאַרעמקײט אין קול.

די ברידער אַשכנזי

— שיסט מיד, — האָט דער אַרעסטירטער געבעטן, — נאָר נישט פּײניקט.

דער פּאָלקאָװניק האָט זיך פונאַנדערגעלאַכט.

— װאָסערע װערטער, יונגערמאַן ! — האָט ער געזאָגט מיט שרעק. — זעט אױס, זײער שלעכטע זאַכן האָט מען אײך געמוזט אָנדערצײלן װעגן אונדז. אָבער איך בין בלױז אַ מיליטער-מאַן, נישט קײן תּליון. יעדער טוט זײן פליכט. טרינקט טײ, איר זענט זײער איבערגעשראָקן.

דער אַרעסטירטער האָט אױסגעגלאָצט די אױגן.

— איר מײנט עס... — האָט ער געמורמלט, — טאַקע אױף אַן אמת ז...

דער פּאָלקאָװניק איז צוגעגאַנגען צום אַרעסטירטן און אים אָנגענונגען פאַרן פּולס פון דער האַנט.

— האָט אײך װער שלעכטס געטאָן ? — האָט ער געפרעגט פאָטערלעך.

— נײן... — האָט דער אַרעסטירטער געציטערט, — נאָר אין דעואַנדערער קאַמער...

— װאָס איז אין דער אַנדערער קאַמער ?

— מען האָט געשלאָגן, געשמיסן, געפּײניקט. אָ, װי שרעקלעך...

דער פּאָלקאָװניק קאָניצקי האָט זיך פאַרקרימט פון צער.

— עד, די עקלהאַפטע סאָלדאַטשינע, — האָט ער געזידלט. — חיות זענען דאָס, נישט קײן מענטשן. איך װעל עס אַלץ אין פּראָטאָקאָל אַרײנטראָגן. איר מעגט זײן זיכער.

דער אַרעסטירטער האָט בײדע דאַרע הענט אױסגעשטרעקט.

— א, װי שרעקלעך דאָס איז געװען. דרײ טעג אַזױ.

דער פּאָלקאָװניק האָט אים באַרואיקט.

— טרינקט עפּעס, איר זענט אַזױ פאַרטריקנט. און זײט נישט איבערגעשראָקן. איצט זענט איר אונטער מײן שוץ. קײנער װעט נישט װאַגן אײך אָנצורירן !

װי אַ פאָטער אַ קראַנק קינד, אַזױ האָט ער דעם אַרעסטירטן דאָס גלאָז טײ צוגעטראָגן צו די ליפּן. אַז דער אַרעסטירטער איז רואיקער געװאָרן, האָט ער אים מכבד געװען מיט אַ פּאַפּיראָס און אָנגעהױבן שמועסן מיט אים.

פּאָלקאָװניק קאָניצקי האָט נישט אױסגעפאָרשט אױפן געװײנלעכן שטײגער, װעגן נאָמען, אַדרעס, עלטער, באַשעפטיקונג, פּאָליטישע אָנגעהעריקײט און נאָך אַזעלכע זאַכן. פּאָלקאָװניק קאָניצקי האָט פײנט באַנאַליטעטן. ער האָט אין אַלעם זײן אײגענעם װעג. ער האָט גאָר ליר צו רעדן מיט זײנע אַרעסטירטע, דורכשמועסן זיך װעגן װעלט-זאַכן, פּאָליטישע פראַגן, פאַמיליען אָנגעלעגנהײטן, אַפילו אין דיסקוסיעס אַרײנגײן. ער האָט אַלעמאָל ליב אַרױסצוּװײזן זײן לומדות אין מאַרקסיזם פאַר די אַרעסטירטע רעװאָלוציאָנערן, װאָס ער פאָרשט אױס, גלאַנצן פאַר זײ מיט זײן װיסן און אינטעליגענץ. נאָך בעסער האָט ער ליב צו שײנען מיט זײן

די ברידער אַשכנזי

431

געלערנטקײט פאַר די האַלבע אינטעליגענטן, צו באַװײזן זיך פאַר זײ מיט זײן ליבעראַליזם, פרײנטלעכקײט און שכל. דערבײ באַנוצט ער זיך אױך, צוליב הײמישקײט, מיט דער שפּראַך פון אַרעסטירטן. ער באַנוצט זעלטן אין זײן געשפּרעך מיט די מענטשן די אָפיציעלע רוסישע שפּראַך, דיקאַזיאָנע קאַזיאָנע און אָפּשרעקנדיקע אין פּױלן. ער גײט גלײך אַריבער אין פּױ יליש, דײטש אָדער אַפילו גאָר אין ייִדיש, װען ער האָט צו טאָן מיט אַן אַחדותניק, װאָס קאָן זיך אין קײן אַנדערער שפּראַך נישט אױסטענהן. אױך מיט דעם איצטיקן אַרעסטירטן, װאָס איז געזעסן פאַר אים, האָט ער גענומען זײן פאָטערלעכן טאָן.

— איך האָר, אַז איר האָט זיך שױן אַביסל באַרואיקט, הער טרילינג, — האָט ער געזאָגט אַ שטילער.

דער אַרעסטירטער איז געבליבן זיצן מיט אַן אָפן מױל, דערהערנדיק זײן אמתן נאָמען.

— מײן נאָמען איז... ראָזענבלום... ברוך ראָזענבלום... — האָט ער געמורמלט.

פאָלקאָװניק קאָניצקי האָט געשמײכלט אין זײנע װאָנצן אַרײן.

— אױב אײך איז ליב, קאָן איך אײך רופן מיטן נאָמען פון דאָקומענט, אָבער מיר װײסן שױן אײער ריכטיקן נאָמען, װי די נעמען פון אײערע פּאַרטײ-חברים. פאַר די עטלעכע טעג האָבן מיר עס אױסגעפינען בײ דער אױספאָרשונג. מיר װײסן, אַז איר זענט באַקאַנט אַלס חבר בוטשע.

חבר בוטשע איז בלאַס געװאָרן. שױן-זשע האָבן די חברים זיך אַלײן אַרױסגעגעבן ? דער פּאָלקאָװניק האָט באַטראַכט אים, געזען דעם גיפט, װאָס ער האָט אים אַזױ קונציק אַרײנגערוקט, אײנגעװיקלט אין העפלעכקײטן, און ער האָט גענומען צוריק זײן פאָטערלעכן טאָן.

— אױב איר װילט אָנשרײבן אַ בריװל צו אײערע, קאָנט איר עס איצט טאָן, — האָט ער פאָטערלעך גערעדט. — זײ זענען זײער אומרואיק, אײערע עלטערן, װעגן אײך. אײער פאָטער איז דאָ געװען, זײער אַ פײנער מענטש זעט ער אױס צו זײן, מיר האָט באמת װײ געטאָן פאַר אים. אַן עלטערער מאַן, און פון דער אַלטער װעלט, אַזױ צו זאָגן, איז ער זײער אומגליקלעך, װאָס זײן זון זיצט. איר װײסט דאָך, װי דער אַלטער דור קוקט אױף אַזעלכע זאַכן...

חבר בוטשע איז געװאָרן גערירט סײ פון פאָטערס קומען, סײ פון פּאָלקאָװניקס רײד. װיפל מען האָט אים נישט געגרײט אין קרײזל זײנעם צו יעדער פאַל, צו יעדן אַרעסט און אױספאָרשער, איז ער געװען געגליכן איצט צום סאָלדאַט, װאָס מען גרײט אים יאָרן לאַנג אױף מאַנעװרעס צום קריג, דאָך אַז ער קומט אַרױס דאָס ערשטע מאָל אין שלאַכט-פעלד, איז ער דערשראָקן און פאַרלױרן און געדענקט גאָר נישט אין דער קאַזאַרמע-לערע.

— מײן פאָטער, — האָט ער געברומט און גלײך איבערגעריסן, דערמאָנענדיק זיך אין קאָנספּיראַציע.

432

די ברידער אַשכנזי

פּאָלקאָװניק קאָניצקי האָט געשמײכלט אין זײנע װאָנצעס אַרײן איבער דער פאַרלױרנקײט פון אַרעסטירטן, איבער זײן נאַיװיטעט אים צו װעלן נאַרן.

— װי איר װילט, יונגערמאַן, — האָט ער געמיטלעך געזאָגט. — איך האָב בלױז געטראַכט װעגן דעם אָרעמען אַלטן... אַ פײנער עלטערער מאַן...

און טאַקע גלײך, נישט װאַרטנדיק אױף קײן ענטפער, איז ער פלינק איבערגעגאַנגען צו אַנדערע זאַכן. ער האָט דעם אַרעסטירטן אַ קאָמפּלימענט געמאַכט.

— אײער שטאַנד איז פאַר מיר אַן איבערראַשונג, — האָט פּאָלקאָװניק קאָניצקי גערעדט צום אַרעסטירטן. — איר זענט אַ װעבער פון פאַך. און איך האָב אײך אָנגענומען פאַר אַן אינטעליגענט.

דער אַרעסטירטער האָט זיך פאַררױטלט פון פּאָלקאָװניקס מײנונג.

— קאָן דען קײן אַרבעטער נישט זײן קײן אינטעליגענט ? — האָט ער געפרעגט.

— געװיס, געװיס, אָבער, לײדער, איז עס בײ אונדז אין רוסלאַנד אַ זעלטענער פאַל, איבערהױפּט בײם רוסישן אַרבעטער. שרעקלעך אַ צוריקגעשטאַנען פאָלק, צום באַדױערן...

דער אַרעסטירטער האָט געעפנט ברײט זײנע רױטע אױגן. דער פּאָלקאָװניק האָט פאַרלעגן געשמײכלט.

— איר קוקט מיט אַן איראָנישן בליק. נו, געװיס, װי קומען אַזעלכע װערטער װעגן אַרבעטער צו אַ צאַרישן דינער, אַ שונא פון אַרבעטערקלאַס, אַ בלוט-זײגער ?

דער אַרעסטירטער האָט זיך דערשראָקן.

— איך האָב עס נישט געזאָגט, — האָט ער געזאָגט אין מורא.

— אָבער איר טראַכט אַזױ. איר מוזט אַזױ טראַכטן, װײל אַזױ האָט מען אונדז אײך פאָרגעשטעלט. און נישט אָן אַ גרונט, מײן הער, נײן. מיר האָבן, לײדער, אַ סך צװישן אונדזערע פאַרריסענע אַריסטאָקראַטן פון אַלטן טיפּ, פאַרלעגענע פעאָדאַלן, װאָס באַרעכטיקן מיט זײער באַציאונג צום אַרבעטער-פאָלק די געשאַפענע מײנונג װעגן זײ. אָבער מײנט נישט, אַז אַלע פױגל קראַקען גלײך. מיר האָבן צום גליק גענוג מענטשן, מלוכהלײט פון מערב-אײראָפּעאישן שניט, װאָס װאָלטן װעלן זען דעם רוסישן אַרבעטער, דעם פּױער, אַ פאָרטגעשריטענעם און אינטעליגענטן. איך, יונגער מענטש, בין אײנער פון זײ... איך בין אַלײן פון פּראָסטן פאָלק, מײן פאָטער איז געװען אַן אַרבעטס-מענטש, און מיר איז דאָס לעבן נאָענט... זײער נאָענט. מיך פרײט װירקלעך צי זען, װי אײנער פון אונדז איז אַרױף אױף לעם העכערן שטאַפּל פון לײטער. דאָס איז אַ מין קלאַסן-געפיל, װי איר װאָלט עס אָנרופן, אָדער עס ליגט אין בלוט, װי איך רוף עס אָן...

די ברידער אַשכנזי

בײם אַרעסטירטן זענען אַרױס רױטע פלעקן אױף זײן בלוטלאָז פּנים.

— איך פאַרשטײ נישט, — האָט ער געמורמלט. — אױב אַזױ, װי קאָן מען עס פאַרשטײן...

פּאָלקאָװניק קאָניצקי האָט אים אַרױסגעכאַפּט די װערטער פון מױל.

— איר קוקט אױף מײנע עפּאָליעטן, אױפן מיליטערישן מונדיר. געװיס, איר װוּנדערט זיך. אָבער, אַלס אינטעליגענטער מענטש, זענט איר, גלױב איך, גענוג פאַרשטענדלעך צו װיסן, אַז אױך אונטער אַ מיליטערי היטל, נישט בלױז אונטער אַ ברײטראַנדיקן שװאַרצן הוט, קאָן זיך געפינען אַ קאָפּ, װאָס דענקט, און הינטער אַ בלױען מונדיר קאָן קלאַפּן אַ װאַרעם מענטשלעך פאַלקס-האַרץ. די גרעסטע רוסישע דענקער, קעמפער און שריפטשטעלער, װי איר װײסט געװיס פון דער געשיכטע, האָבן געטראָגן מיליטערישע מונדירן.

ער האָט אַ גלעט געטאָן זײן מונדיר און געװאָרן ערנסט.

— מײנט נישט, מײן פרײנט, אַז איך בין געבױרן געװאָרן אין מונדיר. פון אַן אַרבעטס-שטוב, פון אָרעמקײט און נױט בין איך אַרױס. מען איז אױך אַמאָל יונג געװען, געשטרעבט, אידעאַלן געהאַט, אומצופרידן געװען און אַפילו מיט רעװאָלוציאָנערע אידײען זיך אַרומגעטראָגן. שמײכלט נישט, יונגערמאַן, יעדער פון אונדז האָט עס דורכגעמאַכט. געװיס, שפּעטער איז געקומען דינסט, האַרטע פליכט, װי מערסטנס עס טרעפט בײ מענטשן נאָך דער ערשטער יוגנטלעכער אױסשױמונג. אָבער אױך איצט לעבן מיר נישט בלױז מיט װײן, װײבער און געזאַנג, װי מען זאָגט װעגן אונדז. אױך נאָך הײנט האָב איך אינטערעס פאַר אידײען און געדאַנקען. מיר פאַרשאַפט נאָך אַלץ מער פאַרגעניגן דורכצושמועסן זיך מיט אַ דענקענדיקן מענטשן װי איר, באַרירן העכערע פראַגן, אײדער צו שפּילן מיט אָפיצירן אין קאָרטן. מיר קוקן נאָך אַפילו אַרײן אין אַ פילאָזאָפיש בוך, װען מען שלאָפט נישט אין די נעכט. און אַזעלכע נעכט זענען פאַראַן, אױ װי זײ טרעפן ! פאַרשידענע געדאנקען קומען, און נישט װײניק װעגן מענטשן און קלאַסן, װעגן רוסלאַנד, דעם אומגליקלעכן לאַנד און אי.גרױסער באַפעלקערונג, װאָס לײדט און בלוטיקט... װעגן אײגן בלוט און פליט, װעגן די אַרבעטנדיקע און אָרעמע, פון װאַנען מען שטאַמט... בלוט איז נישט קײן װאַסער...

דער אַרעסטירטער איז געװאָרן הײמיש, פאַרגעסן אין זײן מוראדרײסט אַפילו געװאָרן.

— איך פאַרשטײ נישט, — האָט ער געמורמלט. — װי אַזױ האָט איר געקאָנט זיך שטעלן קעגן פאָלק ? קעגן אײגענע ?

ער האָט זיך גלײך געכאַפּט און געבליבן זיצן אַ פאַרגליװערטער.

— אַנטשולדיקט, — האָט ער געמורמלט, — איך האָב ניט געמײנט...

דער פּאָלקאָװניק האָט אים אַרױפגעלײגט אַ האַנט אױפן שמאָלן אַקסל, אַ האַנט אַ װאַרעמע, אַ װײכע, אַ פאָטערלעכע.

434

די ברידער אַשכנזי

— ייִנגער מענטש, אײער אָפנהאַרציקײט געפעלט מיר. דאָס איז עס, װאָס איך שאַץ אַזױ בײ אונדזערס אַ מענטש, בײ אַ פאַלקס-מענטש. אָן חנדלעך און אָן דרײדלעך, װאָס איז אַזױ כאַראַקטעריסטיש פאַר דער אינטעליגענץ, פאַר די פון די הױכע פענצטער.. איר דאַרפט מיך נישט איבערבעטן. גענוג האָב איך עס אין מײן דינסט אַ גאַנצן טאָג, די שטענדיקע דינסט-פאַרטיקײט און צובאָמקעניש. עס בענקט זיך אַ מאָל מענטשלעך צו זײן, אָפנהאַרציק, רעדן מיט זײנס-גלײכן. איר האָט מיך זײער ריכטיק געפרעגט. און איך װיל טאַקע מיט אײך רעדן װעגן דעם, עפענען זיד, װי פאַר אַ טאַטן אַן אײגענעם.

ער איז צוגעגאַנגען האַסטיק צום שופלאָד פון שרײב-טיש, געזוכט דאָרט און אַרױסגעצױגן אַ פאָטאָגראַפיע.

— איר זעט דעם יונגנמאַן אױפן בילד, — האָט ער אָנגעװיזן דעם אַרעסטירטן. — װעמען דערקענט איר דאָ ?

דער אַרעסטירטער האָט זיך אײנגעקוקט אין בילד. פאַר אים איז געשטאַנען אַ טיפּיש יונגער רעװאָלוציאָנער-אױסזעענדיקער סטודענט, אין אַ העמדל, מיט גרעסערע האָר, זײער אַ פאַרחלומטער. לעבן אים איז געזעסן אַ מײדל, אַ געשױרענע, מיט אַ בוך אין דער האַנט.

— נײן, איך דערקען קײנעם נישט, — האָט דער אַרעסטירטער געזאָגט.

— איר װעט גלױבן, אַז דאָס בין איך ? — האָט דער פּאָלקאָװניק געשמײכלט. — קוקט זיך גוט אײן. דאָס איז פון די סטודענטן-יאָרן אין פּעטערבורג פאַר מײן ערשטן אַרעסט.

— אַרעסט ? — האָט דער אַרעסטירטער איבערגעפרעגט.

— יאָ, אַרעסט, מײן פרײנד, און נישט פאַר קײן גנבה, װי איר קאָנט דאָס פאַרשטײן, נאָר פאַר רעװאָלוציאָנערער אַרבעט. אַ זון פון אָרעמע עלטערן, האָב איך, פּונקט װי איר, געװאָלט קעמפן פאַר מײן קלאַס, קעגן די אױבערשטע פון שטױסל. זײ האָבן מיך אַרײנגעצױגן, די אינטעליגענטן, װי אַלע אַנדערע. איך האָב געגלױבט אין זײערע רײד, װי אין הײליקע, אינגיכן האָב איך זײ דערקענט און אָפּגעטרײסלט זיך פון זײ.

— װאָס מײנט איר ? — האָט דער אַרעסטירטער געפרעגט מיט שטױנונג.

— הערט, פרײנד, — האָט דער פּאָלקאָװניק גענומען אַ װאַרעמען טאָן. — װען איר װאָלט געװען אײנער פון זײ, פון די אינטעליגענטן, װאָס לאָזן זיך אַראָפּ צום פאָלק, אום עס גליקלעך צו מאַכן, װאָלט איך מיט אײך נישט גערעדט אַזױ אָפנהאַרציק. איך װאָלט געטאָן מײן פליכט. װײל איך קען זײ, איך װײס, אַז די מענטשן אינטערעסירט נישט דער אַרבעטער, אַז זײ זענען אין גרונט גענומען פרעמד דעם אַרבעטער, אַז זײ קוקן אױף אים פון אױבן אַראָפּ, מיאוסן זיך פון אים. רײסט מיר נישט איבער, יונגערמאַן, — זײ קומען פון רײכע הײזער, זײ װײסן נישט און פילן נישט דעם אַרבעטס-מענטש. זײער גאַנצע רעװאָלוציאָנערישקײט נעמט זיך פון פאַנטאַזיע, פון לײדיקגײערײ, פון דער מאָדע צו זײן ראַדיקאַל. איר זענט

די ברידער אַשכנזי

435

אַן אַרבעטער, אונטערדריקט פון די באַזיצנדיקע און רײכע. אײער קאַמף איז ערנסט, פון בלוט אַרױס. איר װעט מיך פאַרשטײן. װײל מיר קומען בײדע פון זעלבן קלאַס, פון דער אײגענער אָרעמקײט. און איך זאָג אײך, אַז קײנמאָל װעלן מיר, די פאָלקסמענטשן, נישט קאָנען גײן צוזאַמען מי דער אינטעליגענץ, מיט די פון די הױכע פענצטער. איך האָב עס דערזען אײף מײן אײגענער הױט עס דערפילט. דאָס האָט מיך פון זײ דערװײטערט. דאָס האָט מיך קעגן זײ געשטעלט, קעגן זיי , אבער נישט קעגן פאָלק .

דעם אַרעסטירטן האָט דער קנאָפּ אין האַלדז גענומען לױפן הין און צוריק. פּאָלקאָװניק קאָניצקי האָט אים נישט געלאָזט קומען צום װאָרט.

— קוקט זיך צו צום גאַנצן קאַמף אין רוסלאַנד און איר װעט זען, אַז דאָס איז נישט אַ קאַמף פון קלאַסן, פון אָרעמע קעגן רײכע, װי עס װאָלט געװען נאַטירלעך, נאָר אַ קאַמף צװישן דער אינטעליגענץ אַלײן, אַ רײסעניש צװישן די אױבערשטע קלאַסן װעגן מאַכט. װער זענען געװען די ערשטע אָקטיאַבריסטן ? אַריסטאָקראַטן, פירשטן און גראַפן, װאָס האָבן געװאָלט אַלײן זיך צוכאַפּן צו דער הערשאַפט. דאָס פאָלק האָבן זײ נאָר אױסגענוצט צו פאַרגיסן דאָס בלוט פאַר זײערע אַמביציעס. װער זענען געװען די אַלע שפּעטערדיקע רעװאָלוציאָנערן ? אַלץ פון די זעלבע הױכע פענצטער, פאַר װעלכע דאָס פאָלק האָט געלײגט די קעפּ. קוקט זיך איצט צו צום קאַמף. װער פירט אים אָן ? װידער די זעלבע, װאָס שלעפּט אַרײן די אַרבעטער. װײל דער אינטעליגענט האָט אַלעמאָל ליב צו שאַרן פײער מיט פרעמדע הענט.

דער פּאָלקאָװניק האָט אױפגעקנעפּלט זײן בלױען ראָק אױף אַלע קנעפּלעך, װאָס האָט אים צוגעגעבן הײמישקײט, ציװילקײט, און ער האָט אַרײנגעקוקט טיף דעם אַרעסטירטן אין די אױגן אַזױ שטאַרק, אַז יענער האָט אַראָפּגעלאָזט די אױגן.

— זאָגט מיר, מײן יונגער פרײנד, — האָט ער אים געזאָגט, — קאָנט איר מיר ענטפערן קורץ און שאַרף : פאַרװאָס קעמפט איר ?

— פאַר װאָס איך קעמף ? — האָט דער אַרעסטירטער איבערגעפרעגט. — נו, איר װײסט אַלײן, פאַר דעם אַרבעטער-קלאַס, פאַר דער פרײהײט.

— איר װעט מיר דערלױבן אָפּטײלן די צװײ זאַכן. — האָט דער פּאָלקאָװניק אים איבערגעריסן. — רעדן מיר פריער װעגן דעם, װאָס אײך, אַן אַרבעטער, און אײער קלאַס אינטערעסירט צום ערשטן. — דאָס איז : קאַמף פאַרן אַרבעטער-קלאַס. די פרײהײט װעלן מיר דערװײל לאָזן.

— אָן פרײהײט קאָן קײן קאַמף פאַרן אַרבעטער-קלאַס נישט זײן.

— אָט דאָ רעדט איר נאַיװ, — האָט דער פּאָלקאָװניק געשמײכלט מיט באַדױערן. — דאָ רעדט שױן נישט אין אײך דער אַרבעטער, די שטים פון קלאַס, פון בלוט, נאָר די אינטעליגענטע פראַזע, די אַגיטאַציע.

— איך פאַרשטײ אײך נישט, — האָט דער אַרעסטירטער געזאָגט.

436

די ברידער אַשכנזי

— לאָזט מיר אײך דערקלערן, — האָט אים דער פּאָלקאָװניק אָנגענומען פאַר דער קני. — פרײהײט, מײן פרײנט, איז זײער אַ שײן קלינגענדיק װאָרט, װאָס די אינטעליגענטן נעמען דערמיט אױס בײ די מאַסן, אָבער זײער אַ טונקעלער באַגריף. איר זענט אַמאָל געװען אין אױסלאַנד ? נײן. איך בין יאָ געװען, אַ סך אַרומגערײזט, און לאָמיר אײך זאָגן, אַז אָט זי קאָנסטיטוציאָנעלע פרײהײט, װעגן װעלכער איר שרײט דאָ אַלע, אַז די אַלע געהײמע, דירעקטע און גלײכע װאַלן, װי די אַרבעטנדיקע האָבן אין די קאָנסטיטוציאָנעלע לענדער, האָט זײ װײניק גליקלעך געמאַכט. זײ האָבן די פרײהײט צו שטאַרבן פון הונגער, פּונקט װי די דעפּוטאַטן זײערע, װאָס זענען אױף געהאַלט בײם שטאַט, האָבן די פרײהײט צו האַלטן רעװאָלוציאָנערע רעדעס אין די פּאַרלאַמענטן קעגן די אונטערדריקער. די פרײהײט איז בלױז אַן עסק פאַר די אינטעליגענטן, װאָס לאָזן זיך װײלן פון די אַרבעטנדיקע מאַסן...

— בײ אַ סאָציאַלער אָרדענונג װעלן מיר זײן די באַלעבאַטים, — האָט דער אַרעסטירטער איבערגעריסן.

דער פּאָלקאָװניק האָט אים אָנגעקוקט מיט דעם סאַמע מיטלײדנדיקסטן שמײכעלע, װי מען קוקט אױף אַ ליבן נאָר אומזיניקן מענטש.

— לעכערלעך, — האָט ער אַװעקגעמאַכט, — דער אַרבעטער װעט שטענדיק בלײבן דער שעפער, דער בױער, און דער אינטעליגענט װעט מיט אים פירן. עס גײט דאָך נישט אין דעם, צי איר פּערזענלעך װעט זיך ארױסרײסן און אױך װערן אַן אינטעליגענט ; עס גײט אין אַרבעטער-קלאַס.

— אָבער בײם סאָציאַליזם װעלן קײן קלאַסן נישט זײן !

— פאַנטאַזיעס, יונגער מאַן ! — שטענדיק װעלן בלײבן די צװײ קלאַסן, פײנטלעכע קלאַסן. אַרבעטער און אינטעליגענטן-לײדיקגײער. די אַרבעטנדיקע זענען נישט מער װי זעלנער אין דעם קאַמף, װאָס עס פירן די אינטעליגענטן צװישן זיך. אַזױ איז געװען אין דער פראַנצױזישער רעװאָלוציע. די אינטעליגענטן ראָבעספּיער און דאַנטאָן האָבן זיך געריסן בײ די קעפּ פאַר מאַכט און די אַרבעטער האָבן פאַרגאָסן זײער בלוט. דאָס אײגענע האָבן מיר איצט אין רוסלאַנד. די אױפגאַבע פון די אַרבע - טער, פון די אינטעליגענטערע פון זײ, איז אַװעקצוגײן פון פרעמדע קאַמפן און פאַראײניקן זיך פאַר דעם אײגענעם קאַמף, אױסשליסלעך פאַר די אײגענע אינטערעסן. דאָס האָט מיך, אַ מענטש פון אַן אָרעם הױז, אָפּגעריסן פון די אינטעליגענטן, געשטעלט מיך קעגן זײ. דאָס דאַרפן טאָן אַלע באװוּסטזיניקע אַרבעטער, און איך פאַרזיכער אײך, אַז איר װעט אַלץ דערגרײכן. קײנער װעט זיך נישט שטעלן קעגן אײער גערעכטן קאַמף.

דער אַרעסטירטער איז געזעסן אַ פאַרפלאַמטער. ער האָט אַ סך געהאַט צו זאָגן װעגן דעם. אָבער פּאָלקאָװניק קאָניצקי האָט אים נישט געלאָזט קומען צום װאָרט. ער איז אַריבער פון אַ פּאָליטישער דיסקוסיע צו אַ רײן פּערזענלעכער סטרונע.

די ברידער אַשכנזי

— הערט, יונגערמאַן, — האָט ער גערעדט צו אים שטיל, גלעטנדיק, װי מיט ליפּן פון סאַמעט, — איך קען אײער לעבן, איך קאָן עק אײך זאָגן, װי פון אַ בוך אַרױס, װײל אױך איך האָב אַזאַ לעבן דורכגעמאַכט. די אינטעליגענטן האָבן אײך אַרײנגעצױגן, פון גלײכהײט און ברידערלעכקײט גערעדט. אָבער װי אַזױ האָט אָט די ברידערלעכקײט אין אײערע רײען אַלײן אױסגעזען ? זײ, די פירער, זענען געזעסן אין אױסלאַנד און אָנגענומען רעזאָלוציעס. און אײך, דעם אַרבעטער, האָט מען אַרײנגעשטופּט אין אַ געהײמער דרוקערײ, װוּ איר האָט חדשים-לאַנג געמוזט אָפּזיצן אָן לופט, אָן זען זיך מיט אַ מענטשן, אָפּגעריסן פון אײגענע, פון אַרבעטער, פון טאַטע-מאַמע, פון דער גאַנצער װעלט, אין אַ לעבן פון שטענדיקער שרעק און אומרואיקײט, ערגער װי אין דער שװערסטער טורמע, איזאָלירט, באַגראָבן.

— אױך אינטעליגענטן האָבן אַזױ געלעבט.

— איך װײס, איר מײנט אײער פּאַרטנערין, װאָס האָט געגאָלטן אַלס אײער װײב. אָבער לאָמיר נישט רעדן דערפון. איך װיל אײך נישט װײ טאָן...

דער אַרעסטירטער איז אױפגעשפּרונגען.

— װאָס מײנט איר ? — האָט ער געפרעגט. — װאָס ?

— גאָרנישט, — האָט דער פּאָלקאָװניק געזאָגט מיט אַ געהײמען שמײכל, — גלײכער נישט צו רעדן דערפון.

דער אַרעסטירטער איז פון דער הױט געשפּרונגען. דער פּאָלקאָװניק האָט נישט אױפגעהערט צו שמײכלען אין די װאָנצן אַרײן געהײמניספול און מיטלײדנדיק.

— מנע, — האָט ער גענומען פּױקן מיט די פינגער אין שרײבטיש, — װי אומגעהײער נאַיװ און גלױביק אונדזערס אַ מענטש בלײבט שטענדיק, װי גלאַטיק די אינטעליגענטן נעמען זײ אױף דער נעץ... זײ האָבן אײך געדרשנט װעגן מאָראַל, װעגן בלױז חברשע באַציאונגען, װאָס דאַרפן האָבן אַן אָרט צװישן חברים, אומאָפּהענגיק פון געשלעכט... בלױז אידײען., כע, כע, כע. נישט אמת ?

דער אַרעסטירטער האָט זיך געקאָרטשעט װי אַ שלאַנג.

— מיר זענען מאַן און װײב.

— איר רעדט נאַרישקײטן, — האָט דער פּאָלקאָװניק געזאָגט, — איר װעט דאָך נישט האַלטן מיך פאַר אַזאַ שוטה... איך קען מיך אױף ייִ פּאַרטײאישע מאַן-און-װײב אױף קאָנספּיראַטיװע װױנונגען. איר זענט געװען מאַן און װײב פאַרן הױז-װעכטער. אין שטוב האָט זי זיך געהאַלטן װײט פון אײך, נישט צוגעלאָזט צו זיך, געװײכט פון אײך, װי שטענדיק אַזאַ אינטעליגענטין װײכט פון אַ נידעריקן פון זיך, פון אַן אַרבעטער. מיט די אינטעליגענטן פון איר קלאַס האָט זי נישט גערעדט פון מאָראַל,

438

די ברידער אַשכנזי

פון חברישע באַציאונגען. דאָרט זענען געװען אַנדערע באַציאונגען, גאָר אַנדערע...

דער אַרעסטירטער איז אַרױס פון די כלים.

— אַ ליגן ! — האָט ער געשריגן, פאַרגעסנדיק זיך אין זײן פּחדנות.

דער פּאָלקאָװניק האָט זיך פאַנאַנדערגעלאַכט, געלאַכט הױך מיטן פולן מױל.

— ציט מיך נישט בײ דער צונג, — האָט ער געזאָגט געהײמניספול, — זײ באַהאַנדלען אײך פיל, פיל ערגער, װי איר זײ. איר זענט זײערע שקלאַפ)י בלינדע פאַרערער, גרײט אױסצושטײן אַלע פּײן און נישט אַרױסכאַפּן זיך מיט קײן װאָרט. זײ טרײסלען זיך אָפּ פון אײך, גיבן אײך אױס, װײל זײ האָבן מורא פאַר פּײן, פאַרטראָגן נישט קײן קלעפּ אױף זײערע אױסגעיצערטלטע צערטלטע קערפּערס... איך װײס, װיפל אַזאַ יונגערמאַן װי איר, האָט זיך אָנגעליטן, שטענדיק צו זײן אין אײן שטוב מיט אַ מײדל, װאָס מען האָט ליב, װאָס מען גײט אױס נאָך אירע טריט. לעבן װי אַ מאַן און װײב, נאָר האַלטן זיך פון דערװײטנס, אױסשטײענדיק פאַראַכטנדיקע בליקן... זען פון יענעם צד עקל, באַהאַלטן אונטער אַ מאַסקע פון מאָראַל... און אין דער זעלבער צײט פירט דײן הײליק „װײב" זינדיקע ליבעס מיט די פירער... זײ האָבן געלאַכט פון אײך... חוזק געמאַכט...

— איר האָט נישט קײן רעכט ! — האָט דער אַרעסטירטער געשריגן.

— מעגלעך, אָבער איך האָב ליבע-בריװעלעך, װאָס מען האָט בידער רעװיזיע אין אײער „װײבס" פּאַפּירן געפונען, זײער אינטערעסאַנטע, זײער...

ער איז צוגעגאַנגען צום שופלאָד, געפּורקעט זיך, אַרױסגעצױגן אַ פּאַפּירל און עס צוריק אַװעקגעלײגט.

— לײדער קאָן איך אײך מיט געװיסע אינטערעסאנטע זאַכן, אַזױ װעגן דער דאַמע װי אױך װעגן פיל פון אײערע געטער, נישט באַקענען נאָך. צו פרי. אפשר אַן אַנדערש מאָל, בײ אַ געלעגנהײט. דאַן װעט מיר זײן לײכטער אײך איבערצוצײגן... איבעריקנס, איז אונדזער געשפּרעך געװען הײנט בלױז אַ פּערזענלעכער, נישט קײן אַמטלעכער. איך װיל אײך בלױז צום סוף זאָגן, אַז איר זאָלט װעגן מײנע רײד זיך פאַרטראַכטן.

דער אַרעסטירטער איז געזעסן מיט אַ געזונקענעם קאָפּ. קאָניצקי האָט גערעדט װי אַ געטרײער פאָטער, װאָס שטראָפט זײן קינד.

— געדענקט, אַז װען עמעצער האָט אַן אָפענע טיר, מוז ער נישט דורכאױס דורכברעכן מיטן קאָפּ אַ לאָך אין דער װאַנט, — האָט ער שטיל גערעדט. — טײלט אָפּ אײער קאַמף פאַר ברױט פון לײגן דעם קאָפּ פאַר פּוסטע אינטעליגענטישע אינטערעסן און מיר װעלן פאַרשפּאָרן פירן מלחמה אײנער מיטן אַנדערן.

— אָבער איר שלאָגט דאָך אונדז, איר שיסט אױף אונדזערע דעמאָנסטראַציעס !

די ברידער אַשכנזי

439

— דאָס איז דערפאַר, װײל איר לאָזט זיך פאַרפירן פון די אינטעליגענטן — האָט פּאָלקאָװניק קאָניצקי געענטפערט.

דער אַרעסטירטער האָט נאָך געװאָלט רעדן, נאָר דער פּאָלקאָװניק האָט אים אָפּגעשטעלט.

— ס'איז מיר געװען זײער אנגענעם, — האָט ער געזאָגט, — איך האָר, אַז מיר װעלן זיך נאָך זען. אַ גוטע רואיקע נאַכט...

די זשאַנדאַרמען האָבן דעם אַרעסטירטן אָפּגעפירט אין זײער אַ רײנער און באַקװעמער צעלע. אױך האָבן זײ אים געבראַכט עסן פון אַ רעסטאָראַן, זײער געשמאַק עסן. נאָר דער אַרעסטירטער האָט זיך דערצו נישט צוגערירט. ער האָט נישט געקאָנט עסן, נישט געקאָנט צומאַכן קײן אױג אַ גאַנצע נאַכט.

דעם פּאָלקאָװניקס רײד, די פּאָליטישע נאָך מער װי די פּערזענלעכע, האָבן אים געפרעסן, װי װערעם אַרומגעקראָכן אין מוח.

— שױן-זשע האָבן די חברים אױסגעגעבן ? — האָט ער נישט אױפגעהערט טראַכטן. — אַ נישט פון װאַנען האָט ער דאָס אַלץ געקאָנט אַזױ װיסן ? אַזױ, אַלץ ריכטיק, װיסן ?...

ער האָט אײנגעגראָבן דעם קאָפּ אין דעם שטרױענעם טורמע-קישעלע און געװײנט, געשלוכצט אין דער נאַכט.

קאַפּיטל צװײ א ון צװאַנציק

לאָדזש האָט אױפגעלעבט :

די מלחמה אױפן װײטן מזרח האָט זיך פאַרענדיקט. דאָס גרױסע רוסלאַנד האָט זיך צוריק ברײט געעפנט פאַר סוחרים, קאָמיסיאָנערן און װאָיאַזשאָרן. באַשטעלונגען זענען אָנגעקומען אַ סך און די פאַבריקן האָבן געיאָגט, צו צװײ שיכטן געאַרבעט.

קײן שטרײקן זענען מער נישט געװען. די באַפרײטע זעלנער פון פראָנט זענען איצט פיל געװען אין שטעט און דערפער איבער דער גאַנצער רוסישער אימפּעריע. אַנשטאָט שלאָגן די געצנדינערישע יאַפּאַנער, האָבן זײ געשלאָגן די רעװאָלוציאָנערן, די שונאים פון צאַר. די מאַכט איז צוגענומען געװאָרן בײ דער פּאָליצײ און איבערגעגעבן געװאָרן צו מיליטערישע קאָמענדאַנטן, װי אױפן פראָנט. אין די רוסישע שטעט האָט די פּאָליצײ צונױפגענומען אַלע אונטערװעלט-מענטשן, שיכורים, בראָדיאַגעס, פאַרברעכער פון די טורמעס, און פאַר זײ טײ-הײזער געמאַכט, רוסישע „טשײנעס", װוּ עס האָבן געהאַנגען די אױסגעצאַצקעטע פּאָרטרעטן פון קײסער און פון דער קײסערינע, און פּריסטאַװעס, גלחים און אַגענטן האָבן פאַר שיכורים און פּראָסטיטוטקעס גערופן אין גאָטס נאָמען צו שלאָגן ייִדן, רעװאָלוציאָנערן און שטרײקערס. לאַנג-בערדיקע און לאַנג-פּאָלעדיקע

440

די ברידער אַשכנזי

פאָפּן מיט צלמים אין די הענט, נאָנעס אין שװאַרצן מיט ברענענדיקע װאַקסענע ליכט, גראָבע רעסטאָראַטאָרס, מאַרק-זיצערקעס, איבערגעטאָנענע פאָליציאַנטן, שיכורים, גאַסן-פרױען, קאַליקעס, משוגעים, לומפּן, האָבן מאַרשירט איבער די גאַסן פון די שטעט, געזונגען צערקװע-לידער, געריסן זיך די העלדזער בײ הימנען און געשלאָגן, גערױבט און געממיתט אין די ייִדישע גאַסן.

אין דער ליטע, אין װײס-רוסלאַנד, זענען סאָלדאַטן מיט געװער אין די הענט באַפאַלן די ייִדישע קװאַרטאַלן און געהאָלפן די רױבער אין זײערע פּאָגראָמען : צעטריבן און געשלאָגן די ייִדישע זעלבסטשוץ. אין די פּױלישע שטעט האָט מען פון רוסלאַנד בערדיקע קאַצאַפּעס געבראַכט אױף באַן-אַרבעט און אױפגעהעצט זײ קעגן די ייִדן, די שונאים פון דער צערקװע און פון צאַר דעם פאָטערל. די טורמעס זענען געװען פול מיט אַרעסטירטע אַרבעטער, שטרײקערס, רעװאָלוציאָנערן. װען די טורמעס זענען געװאָרן איבערגעפּאַקט, האָט מען די אַרעסטירטע אין די קאַזאַרמעס אײנגעזעצט, אַפילו אין די גאַרניזאָן-צערקװעס, אין די זעלנערישע גאָטהײזער. די מיליטערישע קריגס-געריכטן האָבן געאַרבעט שנעל, אײליק. אין די נעכט האָט מען תּליות געבױט אין די טורמע-הױפן. מיט יעדער פּאַסאַזשיר-צוג זענען מיטגעגאַנגען פאַרקראַטעטע װאַגאָנעס, געפּאַקטע מיט פאַרשיקטע צום װײטן סיביר.

אין ייִדישע שטעט און שטעטלעך האָבן ייִדן תּעניתים געפאַסט צוליר די פּאָגראָמען, ױחל אין װאָכעדיקע טעג געלײענט, געלט פאַר געבליבענע יתומים און אלמנות געזאַמלט. אנשטאָט די פריערדיקע אחדות-לײט, האָבן מגידים און רבנים צוריק פאַרנומען די באַלעמערס. זײ האָבן צו גאָטס װעגן גערופן, צו דאַװנען, טאָן מצװת און צו הכנעה און אונטערטעניקײט צו דעם מלכות און צו די געזעצן. טאַטעס האָבן קינדער געהאַלטן צוריק אין צױם. פון צײט צו צײט האָבן די אחדות-לײט נאָך געלאָזט זיך הערן, פּראָקלאַמאַציעס אױף די װענט אױסגעהאַנגען, מיט אַ רױטער פאָן פּלוצלונג אַרױס. אָבער זעלטן, אַז מען איז מיט זײ נאָכגעגאַנגען. פיל פון די רעװאָלוציאָנערע יונגעלײט פון באַלעבאַטישע שטובן האָבן אַװעקגעװאָרפן די קינדערשע פאַנטאַזיעס אין װעלכע זײ האָבן זיך אַרײנגעלאָזט אין די הײסע יאָרן. זײ זענען צוריק אַװעק אין די אוניװערסיטעטן, צו קאַריערעס זיך געגרײט. אַנדערע האָבן גוטע שידוכים געטאָן, געשעפטן פאַרלײגט, פאַבריקלעך, װערקשטאַטן. מײדלעך האָבן חתנים געזוכט, אָדער גאָר אין פרײע ליבעס זיך אַרײנגעלאָזט מיט געװעזענע רעװאָלוציאָנערן, געהוליעט אין געטרונקען. אַ סך זענען קײן אױסלאַנד געלאָפן, קײן אַמעריקע, אַרגענטינע. די רעװאָלוציאָנערע פירער זענען אין דער שװײץ אַװעק, הײסע טעאָרעטישע דיסקוסיעס געפירט אין די סטודענטישע צימערלעך. אַנדערע זענען אין די טורמעס פאַרבליבן, אױף סיביר.

לאָדזש האָט צוריק געאַרבעט, געיאָגט אױף דער גאַנצער פאַרע. רוס-

די ברידער אַשכנזי

441

לאַנד האָט געפאָדערט, געקױפט, אָנגעקױפט פאַר דער גאַנצער צײט פוןדי אומרואיקע צײטן. די לאָדזשער פאַבריקאַנטן האָבן אָפט בעלער פאַר דער מיליטערישער מאַכט אין שטאָט אײנגעאָרדנט, געלט בײ די אָפיצירן פאַרשפּילט, אױך אַ גרעסערן װעכנטלעכן געהאַלט דעם גענעראַל קוניצין, דעם באַלעבאָס פון דער שטאָט, אַרײנגעטראָגן. אױך אַ קאַרעטע האָבן זײ אים געקױפט, אַ טײערע קאַרעטע מיט פערד אַ מתנה, ער זאָל די שטאָט האַלטן שטרענג, נישט דערלאָזן צו קײן שטרײקן און אומרוען. די אַרבעטער האָבן מורא געהאַט אַ װאָרט אױסצורעדן. קײן פּיפּס האָט מען גישט געטאָן. לאָדזש האָט צוריק געהוליעט אין די שאַנטאַנען. געשפּילט אין קאָרטן, געטרונקען און געלעבט אַ טאָג.

גאָר אין די פעדערן איז געװען מאַקס אַשכנזי. עס איז אים זײער גוט געגאַנגען. ער האָט זײנס דורכגעפירט.

יאַקוב, זײן ברודער, האָט טאַקע געקעמפט פאַר דינהלען, זײן שװעגערין, געגעבן איר געלט, אַדװאָקאַטן אַרױסגעשטעלט, געלײגט זיך אין דער לענג און אין דער ברײט, אַבי נישט צו לאָזן זי אָפּגטן פון מאַן', אָבער עס האָט אים נישט געהאָלפן. אין עקשנות איז ער, מאַקס, אַלעמאָל געװען שטאַרקער. װען ער האָט זיך אױף עפּעס פאַרלײגט, האָט ער געמוזט דורכזעצן זײנס, מיטן קאָפּ אין װאַנט האָט ער זײנס דורכגעשלאָגן. יאַקוב האָט, װי אַלעמאָל, גיך אין עפּעס זיך אָנגעכאַפּט, אױפגעקאָכט געװאָרן, אַרײנגעװאָרפן זיך מיט ברען, אָבער װי גיך ער האָט זיך אָנגעצונדן, אַזױ גיך האָט ער זיך אָפּגעקילט, אָנגעװױרן דעם חשק צו מלהמה. ער האָט מער הנאה געהאַט פון אײגענעם פאַרגעניגן, װױלטאָג, אײדער פון מלחמה. אַנדערש איז עס געװען מיט מאַקסן. דאָס בעסטע פון אַלע פאַרגעניגנס איז געװען די הנאה פון אױספירן עפּעס, דערגײן צו דעם, װאָס ער װיל. נאָכמער — אױסצופירן בײ אַן אַנדערן, נקמה צו נעמען, באַזיגן. װי די מאָל, װאָס האָט צײט און מיט קלײנע ביסן צעפרעסט זי די שטאַרקסטע זאַך, אַזױ האָט ער געפרעסן, געגראָבן, נישט אָפּגעשטאַנען, נישט אָפּגעלאָזט, כסדר אָנגעגריפן, די יאָרן דערגאַנגען, ביז דער קעגנער איז מיד געװאָרן און נאָכגעגעבן.

ער האָט צום הונדערטסטן מאָל געשיקט שמשים רופן צו דין-תורהס, מענטשן אונטערגעשיקט, אַדװאָקאַטן אַרױסגעשטעלט, דעם הױז-פאַרװאַלטער שלמהלע קנאַסטער אָנגעזעצט, אַלערלײ שטיקלעך אים געהײסן אָפּטאָן, ביז דינהלען איז מיאוס געװאָרן, דאָס לעבן איז איר נישט אײנגעגאַנגען, און זי האָט געװאָלט פּטור װערן. אױך די עלטערן האָבן אַראָפּגעלאָזט די פליגל. זײ זענען נישט געװען קײן בעלי-מלחמה, די אַלטערס, קײנער האָט עס אױף זײ נישט געקאָנט זאָגן. אױך איז מיארס געװאָרן בײ יאַקובן געלט צו נעמען, און חובות זענען געװען פון אַלע זײטן. דער זון איגנאַץ אין אױסלאַנד האָט געשריבן כסדר בריװלעך נאָך געלט. קײן זאַך איז אים נישט אָנגעגאַנגען אין שטוב. זאָל זיך טאָן װאָס עס װיל, אַבי די טשעקן זאָלן

די ברידער אַשכנזי

אים אָנקומען װאָס אָפטער, אַנישט, האָט ער געסטראַשעט מיט נעמען זיך דאָס לעבן. און דינהלע איז מיד געװאָרן, נישט געקאָנט מער אױסטראָגן אױף אירע װײבערישע אַקסלען די גאַנצע משא און איז אײנגעגאַנגען אױף אַ גט.

מיט אַ שװער געמיט האָט מאַקס אַשכנזי געמוזט אױסצאָלן זײן װײב גאַנצע הונדערט טױזנט רובל אין מזומנים. דאָס איז געװען פיל, פיל מאָל מער, װיפל זי האָט אים אַרײנגעטראָגן אין נדן אַרײן. הונדערט טױזנט רובל איז אַ סומע, מען קאָן אַ שײן פּעקל אַקציעס צוקױפן פאַר דעם געלט. אָבער ער האָט עס געמוזט מקריב זײן צוליב דעם גרױסן פּלאַן זײנעם. זי אַלײן, די אלמנה מרגליות פון כאַרקאָװ, האָט אים געהײסן די סומע אײנצאָלן. דערפאַר האָט ער אַרױסגעקריגן אַ גט, אַ ייִדישן, װי אַ ציװילן, אױך אַן אונטערשריפט פון זײן װײב, אַז זי האָט מער נישט קײן פּרעטענזיעס צו איר געװעזענעם מאַן, שמחה מאיר (װעל מאַקס) אַשכנזי. מיט אַראָפּגעלאָזטע קעפּ זענען זײ בײדע, מאַן און װײב, געשטאַנען אין דער רבנישער שטוב, װוּ מען האָט זײ פיל מאָל איבערגעפרעגט װעגן װילן פון שײדן זיך און פיל מאָל געהײסן זײ איבערחזרן די זעלבע „יאָ'ס".

— גאָט מײנער, װען װעט שױן אַן ענדע נעמען, — האָט דינהלע געזאָגט צו דער מוטער, — איך קאָן שױן מער נישט.

— אַ גט איז נישט קײן קלײניקײט, — האָט דער רב זי געמוסרט, — אַזױ הײסט די הײליקע תּורה.

זי איז אַרױס פון שטוב, קײן אײן אײנציקן בליק נישט טוענדיק אױף דעם מענטש, מיט װעלכן זי האָט אָפּגעלעבט אַ לעבן. זי איז געפאַלן דער מוטער אױפן האַלדז אין דער פאַרמאַכטער דראָזשקע און אַרײנגעפאַלן אין ספּאַזמעס.

— פאַרװאָס קומט מיר אַזאַ לעבן ? — האָט זי געשלוכצט. — אַזאַ אומגליקלעך לעבן ? פאַר װעלכע זינד, מאַמע ?

פּריװע האָט זי געטרײסט.

— טאָכטער, װעסט נאָך חתונה האָבן, פירן אַ גליקלעך לעבן. מיט אַזאַ פאַרמעגן, קײן בײז אױג. און ביסט נאָך שײן װי אַ בילד. בליסט, מײן טאָכטער, װי אַ רױז...

— רעד נישט, — האָט דינהלע די מוטער געבעטן, — לאָז מיך ..

מאַקס אַשכנזי האָט יאָ אױף זײן געגט װײב געקוקט. מיט איר בלאַס פּנים, אומעטיקע בלױע אױגן, אין די טונקעלע קלײדער, אַ שטאָלצע, אַ פרעמדע, אַ שלאַנקע, האָט זי זײער שײן אױסגעזען, רײצנד און אומצוטריטלעך. פאַר זײנע אױגן איז געשטאַנען די אלמנה מרגליות, די גרױסע, ברײטפּלײציקע, שטײנערנע, עלטערע פרױ מיט אירע מאַנסבילשע באַװעגונגען און מיט איר באַס-שטים, װאָס אַ קעלט יאָגט פון איר. אים האָט אַ ריס געטאָן בײם האַרץ, װען דינהלע איז אַרױס פון שטוב, דאָס לעצטע מאָל פארשװוּנדן פון זײנע אױגן. אַ פּוסטקײט איז געבליבן, װי מען לאָזט

די ברידער אַשכנזי

443

אַרױס אַ טײערע זאַך פון די הענט אין אַ טיפן אָפּגרונט אַרײן און די הענט בלײבן מיט אַמאָל איבעריק. אָבער, װי שטענדיק, האָט ער זיך געשטאַרקט. ער האָט געזען די מיליאָנען, װאָס די כאַרקאָװער אלמנה טראָגט אים אַרײן, די שװערע געלטער אירע, װאָס מען קאָן פאַר זײ אַ װעלט מיט אַקציעס קױפן, און ער האָט זיך פאַרגעסן אָן זײן פּוסטקײט.

מיט אַ פאַרריסענעם קאָפּ, אױף די שפּיץ-פינגער, װי תּמיד, װען ער װיל זיך צוגעבן קוראַזש, איז ער אַרױס פון דער רבנישער שטוב און אַרײנגעװאָרפן זיך אין דער קאַרעטע װאָס האָט אױף אים געװאַרט. נאָך אין זעלבן טאָג איז ער מיטן שנעל-צוג אַװעקגעפאָרן קײן כאַרקאָװ צו דער אלמנה מרגליות מיטן גט אין דער האַנט.

לאָדזש האָט געװוּסט, װאָס זי האָט נביאות געזאָגט װעגן דער ליבע צװישן פאַבריקאַנט פלידערבױמס טאָכטער יאַנקאַ און יאַקוב אַשכנזי.

מען האָט געזאָגט, אַז ס'װעט האַלטן פון אסתר-תּענית בין פּורים, אי'ן אַזױ איז עס טאַקע געװען. װי גיך די משוגענע פאַבריקאַנטישע טאָכטער האָט זיך צו דעם שײנעם מאַן צוגעכאַפּט, אַזױ גיך האָט זי אים אַװעקגע יװאָרפן . ער איז פאַרבליבן טאַקע װױנען װײטער אין פּאַלאַץ, אין דער דירעקטאָרישער װױנונג בײ דער פאַבריק. אױך איז זי מיט אים פאַרבליבן װײטער פרײנט, אַפילו אױף „דו", אָבער אַרומגעפאָרן מיט אים מער מיט דער קאַרעטע איבער די לאָדזשער גאַסן איז זי נישט. זי איז געװען פאַרקאָכט אין נײעם טענאָר, דעם איטאַליענער, װאָס האָט אַ צײט געזונגען אין דער װאַרשעװער אָפּערע. זי האָט פּלוצלונג גרױס חשק געקריגן צו אַנטװיקלען די שטים, װאָס זי האָט אַמאָל געהאַט, און זי האָט אײנגעלאַדן דעם טענאָר צו זיך אין פּאַלאַץ אױף אונטערריכט. װי פריער מיט יאַקוב אַשכנזי, איז זי איצט אַרומגעפאָרן איבער די לאָדזשער גאַסן מיט דעם ברױןהױטיקן איטאַליענער און געטוליעט זיך צו אים פראַנק און פרײ פאַר אַלעמען, װי נאָר די משוגענע האָט געקאָנט.

יאַקוב אַשכנזי איז אַרומגעפאָרן גאַלאָפּ צוזאַמען מיט זײן ברודערס טאָכטער גערטרוד.

זי האָט מער קײן סוד נישט געמאַכט פון איר ליבע צום פעטער, די פרײלעכע גערטרוד. נאָך טאַטע-מאַמעס גט איז זי געװאָרן זעלבסשטענדיק און די מוטער אַפילו נישט געפרעגט קײן דעה. זי איז געזעסן לעבן פעטער אַ פרײלעכע און גליקלעכע, שאָקלענדיק מיט אַלע לעקעלעך, קרײזעלעך און רינגעלעך פון איר שײנעם קופּערהאָריקן קאָפּ. זי האָט גענומען בײם פעטער די לײצן אין די הענט, װי װען זי איז אַ קינד געװען, געלאַכט מיטן גלעקלדיקן געלעכטער און געקוקט דעם פעטער אין די שװאַרצע הײסע אױגן אַרײן מיט בלױע פײערלעך.

— אָנקל יאַקוב, — האָט זי געזאָגט, — גיב מיר אַ קוש, אַ בעסערן, אַ שטאַרקערן.

די ברידער אַשכנזי

דער זײדע אַלטער האָט גענומען זוכן פאַר זײן אײניקל שידוכים. ער, װי פריװע, זײן װײב, האָבן שױן געהאַט אױפן אױג זײער אַ װױלן מאַן, אַן אַלמן, אַ סוחר, פאַר זײער טאָכטער. דינהלע האָט, אמת, פון קײן שידוכים נישט געװאָלט הערן, נישט געלאָזט פאַרן מױל ברענגען אַזעלכע װערטער או ן געזאָגט, אַז זי װעט שױן אַזױ אָפּפּטרן אירע יאָרן. אָבער סײ איר פאָטער, סײ די מוטער האָבן געגלױבט, אַז זי װעט זיך לאָזן איבעררעדן. זײ האָבן נאָך געװאָלט האָבן נחת פון איר, פאַר דעם שלעכטן לעבן, װאָס זײ האָב) איר געגעבן. די מניעה איז בלױז געװען אין דער טאָכטער, אין גערטרוד. פאַר איר חתונה האָט מען װעגן דער מוטער קײן שידוך נישט געקאָנט רעדן, און ר' חײם האָט געהאַלטן אין אײן רעדן מיט שדכנים װעגן אַ לײטישן שידוך פאַרן אײניקל. פּריװע האָט פון מאַן געלאַכט.

— מוזסט מײנען, אַז דאָס זענען אַמאָליקע צײטן. נײן, חײם, דײנע שידוכים טױגן נישט פאַר גערטרודן. איך װעל שױן פאַר איר עפּעס אױסזוכן אַ הײנט-װעלטיקן בחור. מיט צען טױזנט רובל קאָן מען אַפילו אַ דאָקטאָר פאַר איר קריגן...

אָבער גערטרוד האָט נישט געװאָלט הערן, נישט פון זײדנס סוחרים און נישט פון דער באָבעס דאָקטױרים.

— כ'װיל נישט, כ'דאַרף נישט, — האָט זי געלאַכט או,. פאַרשטופּט זיך די אױערן מיט די קלײנע פינגער.

— װאָס איז, דו האָסט שױן עמעצן ? — האָט די באָבע פּריװע געװאָלט װיסן. — אַ ליבע האַ, שיקסע ?

— אַ ליבע, שױן אײנמאָל אַ ליבע, — האָט דאָס מײדל געזאָגט אַ לאַכעדיקע און גענומען די באָבען דרײען אין אַ טאַנץ איבער דער שטוב.

אַן ענערגישע װי דער פאָטער, װאָס שטעלט זיך פאַר קײן זאַך נישט אָפּ פאַרלײגנדיק זיך אױף עפּעס, אַ לעבנסלוסטיקע, אַ זוכערין פון עולםהזה און פאַרגעניגן װי די אַלטערס, האָט זי נישט באַגנוגנט זיך בלױז מיט די משפּחה צערטלעכקײטן פון פעטער יאַקוב. ער איז פאַר איר נישט געװען בלױז אַ פעטער, נאָר אַ מאַן, אַ מאַן אַ שײנער, אַ קרעפטיקער, אַ פרײלעכער, װאָס לעבן שפּראָצט פון זײנע שװאַרצע אױגן, פון דער ברױנער הױט, פון גאַנצן געזונטן קערפּער, װאָס װײעט מיט כוח און מענלעכקײט. נאָך קינדװײז, אַ דרײצן-יעריק מײדל, זיצנדיק בײ אים אױף דער שױס, האָט זי אין אים נישט אַזױ ליב געהאַט דעם אָנקל, װי דעם מאַן. װאָס עלטער זי איז געװאָרן, אַלץ מער האָט זי געקלעפּט צום פעטער. זינט ער איז געװאָרן אַ גרוש, האָט זי גענומען מיט אים רעדן אָפענע רײד. זי האָט אים אױפגעהערט רופן מיטן פאַמיליאַרישן אָנקל, נאָר גאָר בײם נאָמען. קובוש — האָט זי אים גערופן פאַרצױגן אַנשטאָט יאַקוב. זי האָט זיך געטוליעט צו אים, אױף דער שױס זיך אים געזעצט, מיט די פינגער אין זײנע האָר און באָרד געקרײזלט און געגעסן אים מיט די אױגן.

די ברידער אַשכנזי

— קוש מיד. שטאַרקער, פעסטער, עס מיר אױף ! — האָט זי געפליסטערט צו אים אין לײדנשאַפטלעכן פײער.

דער פעטער יאַקוב האָט מורא געהאַט פאַר דעם מײדל.

אױך ער האָט צו איר געפילט מער װי אָנקלשע ליבשאַפט. ער האָט אין איר געזען דינהלען, אינגאַנצן די מאַמע. דאָס אײנציקע, װאָס האָט זי אָפּגעטײלט פון דער מאַמען, איז געװען איר מױל. נישט אַזױ שײן און צאַרט זענען דעם מײדלס ליפּן געװען װי דער מוטערס. צו דיקלעך זענען זײ געװען, שטאַרק רױט און אַביסעלע פאַרקאַשערט, דורך װעלכע די צײן, װײסע, שטאַרקע און פאַרצוקנדיקע, האָבן האַלב פאַרחלשט שטענדיק אַרױסגעקוקט. די גאַנצע פאָטערישע ירושה, די ענערגיע און גיריקײט האָבן דורך דעם שטאַרקן מױל אַרױסגעקוקט.

די פאַרקאַשערטע דיקלעכע ליפּן האָבן אױסגעזען, װי שטענדיק גרײטע צום קושן, קושן שטאַרק, לײדנשאַפטלעך. מענער האָבן זיך גלײך אױף די ליפּן אָפּגעשטעלט, די אױגן נישט אַראָפּגעלאָזט פון זײ. דער פעטער יאַקוב האָט מורא געקראגן פאַר זיך, װען דאָס מײדל האָט מיט רײפע װײבערישע קושן זײן מױל פון אונטער די װאָנצן געזוכט.

— גערטרוד, אַראָפּ ! — האָט ער זי געטריבן פון דער שױס. — גרױסע מױד, מאַך זיך נישט נאַריש...

אָבער דאָס מײדל איז פון אים נישט אָפּגעטראָטן.

— איך בין נישט מער קײן קלײן מײדעלע, — האָט זי געזאָגט מיט כעס, — איך װײס אַז דו האָסט מיך ליב...

דער פעטער יאַקוב האָט געפּרוּװט לאַכן פון איר, מאַכן די זאַך פאַר אַ שפּאַס, אָבער דאָס מײדל האָט זיך אָנגעצונדן.

— לאַך נישט, רעד צו מיר, װי צו אַ פרױ ! — האָט זי געטופּעט מיט די פיס און געצאָרנט מיט אױפגעװאכטער באַלײדיקונג פון אַ װײב.

דער פעטער יאַקוב האָט זיך דערשראָקן. אין אירע אױגן האָבן רײפע װײבערישע בלױע פײערן געברענט. ער האָט זיך אױף די זאַכן געקענט. ער האָט שױן געזען, אַז קײן שפּאַסן װעלן דאָ נישט אָנגײן. פאַר אים איז געשטאַנען אַ פרױ, אַ רײפע, אַ פאַרליבטע, אַ דעספּאָטישע און אַ שקלאַפין מיטאַמאָל. ער האָט געזען, אַז דער עסק װערט ערנסט, און ער האָט מורא געקראגן. ער איז, אמת, געװען פרײ, סײ פון װײב, װאָס האָט אים אַ גט געגעבן, סײ פון פלידערבױמס טאָכטער, װאָס האָט אים אױף דעם טענאָר פאַרביטן. אָבער ער האָט מורא געהאַט פאַר דער קלײנער גערטרוד. עס איז אים נישט אָנגעשטאַנען פאַר דינהלען. װיפל עס האָט אים צום מײדל נישט געצױגן, האָט ער גענומען דערװײטערן זיך פון איר, אַנטלױפן, אױס - מײדן זי. אָבער די קלײנע איז פון אים נישט אָפּגעטראָטן.

אַ רײפע, אַ שטאַרקע, פול מיט לדסט און ענערגיע, האָט זי נישט פּרובירט, װי איר מוטער אַמאָל, דערטרינקען זיך אין ביכלעך, לעבן מיט פרעמדע לעבנס ; האָט זי נישט דערטרונקען אירע גלוסטונגען, װי די

די ברידער אַשכנזי

חברטעס אירע, אין פּלאַטאָנישע ליבעס צו אַלערלײ אָפּערע-זינגער און טעאַטער אַמאַנטן. זי איז געװען פול מיט לעבן און באַגערן. עס האָט אַרױסגעשריגן דאָס יונגע לעבן אירס, דורך דעם בלױען גלאַנץ פון די אױגן, דורך דעם הײסן קופּער פון די האָר, דורך די פאַרקאַשערטע דיקלעכע שטאַרקע רױטע ליפּן, דורך איר גאַנצן בױגיקן און רײפן מײדלערישי קערפּער. זי האָט באַגערט ליבע, אַ מאַן. אירע באַגערן זענען געװען שטאַרקע, גאַנצע, אומגעצױמטע, און זי האָט זיך אַפילו נישט געשעמט מיט זײ, אָפן האָט זי װעגן זײ מיטן פעטער גערעדט.

— איך ליב דיך, קובוש, — האָט זי אים געזאָגט, — און דו מיך אױך. איך װײס עס. זײ מײן מאַן !

יאַקוב אַשכנזי האָט זי געטריבן.

— נאַריש מײדל, װאָס דו ביסט, — האָט ער איר געזאָגט, — דו װײסט נישט װאָס דו רעדסט. רעד נישט דערפון. זאָלן מענטשן נישט הערן.

— װאָס גײען מיך די מענטשן אָן ? — האָט דאָס מײדל געענטפערט שטאַרק.

— קינד, איך קאָן דאָך דײן טאַטע זײן.

— מיר געפעלסטו, — האָט דאָס מײדל געזאָגט.

— גערטרוד, דו ביסט יונג, אַלע מײדלעך אין דײנע יאָרן האָבן אַ שװאַכקײט צו מיטל-יאָריקע. אָבער דאָס גײט פאַרבײ. דאַרפסט חתונה האָבן מיט דײנס גלײכן !

— איך בין אַ פרױ און איך װײס װאָס איך װיל, — האָט זי פעסט געזאָגט.

אַז יאַקוב אַשכנזי האָט געזען, אַז דאָס מײדל לאָזט זיך נישט מיט דער האַנט אַװעקמאַכן, האָט ער גענומען אַרױסטראָגן פאַר איר אַלץ פון אונטערן האַרץ.

— גערטרוד, מיר קאָנען עס נישט טאָן צוליב דער מאַמען, — האָט ער געזאָגט מיט האַרץ. — דו װײסט, אַז מיר זענען זיך אַמאָל געפעלן געװאָרן. עס װעט זײן פאַר איר אַ שטאַרקער קלאַפּ. נאָך איצט דערצו.

— װער איז איר שולדיק, אַז זי האָט איר לעבן נישט פאַרשטאַנען ? — האָט דאָס מײדל געזאָגט שאַרף.

יאַקוב האָט זי אָנגעקוקט מיט גרױסע אױגן.

— גערטרוד, — האָט ער זי געמוסרט, — אַזױ רעדט מען װעגן אַ מאַמען ? אינגאַנצן דער טאַטע ביסטו. שמחה מאירל מיטן אױג.

דאָס מײדל האָט זיך פונאַנדערגעװײנט.

— װאָס פּײניקסטו מיך ? — האָט זי געקלאָגט. — נו, װאָס קומט מיר דערפאַר, אַז איך האָב ליב, אַז איך װיל ליבע ? נו, האָב איך דען נישט קײן רעכט דערױף ?

זי איז געפאַלן אױף די קני פאַר איר פעטער, די הענט אים געקושט.

די ברידער אַשכנזי

447

— ני, נעם מיך אַרום, — האָט זי געבעטן לײדנשאַפטלעך. — נו, קוש מיד, ליב מיך.

זי האָט זיך אײנגעביסן אים מיט די צײן אין האַלדז, מיט די שאַרפע נעגל אין דער הױט זיך אים געקלאַמערט.

— נעם מיך אינגאַנצן, טו מיט מיר, װאָס דו װילסט, — האָט זי געמורמלט. — נו, פאַרגעס װער איך בין, װאָס איך בין. זע אין מיר בלױז אַ פרױ, אַ פרױ, װאָס ליבט דיך און דו ליבסט זי.... געליבטער מײנער, האַר, קעניג...

װי דער פאָטער אירער, װאָס פאַרלײגט זיך אױף עפּעס, לאָזט ער נישט אָפּ, ביז ער דערגרײכט זײנס, אַזױ האָט די טאָכטער זײנע אַרײנגענומען דעם פעטער אין די הענט. זי האָט נישט געװאָלט װיסן פון קײן בושה, נישט הערן פון דער מוטער, נישט קימערן זיך װעגן מענטשן זי איז געגאַנגען צו איר באַגער מיט פעסטע טריט, אָפּראַמענדיק אַלץ אַרום זיך. זי איז דעם פעטער נאָכגעגאַנגען װי אַ שאָטן, דאָס בלוט אין אים אָנגעצונדן, דעם מאַן אין אים געװעקט, ביז זי האָט אירס דערגרײכט. אַלײן איז זי צו דער מוטער געגאַנגען, צום זײדן, צו דער באָבען, און מיט איר ליבע זיך אױסגעגעבן.

— מאַמעשי, — האָט זי געקושט די מוטער, — נו, איך װײס, אַז איך בין שלעכט צו דיר, אַז איך װאָלט עס נישט געדאַרפט טאָן ; אָבער טו עס פאַר מיר, פאַר דײן טעכטערל, פאַר דײן גערטרודס ליבע, פאַר מײן גליק... איך װעל נישט לעבן אָן אים...

דינהלע איז געבליבן זיצן אַ פאַרשטײנערטע אין איר טאָכטערס אָרעמס. עס איז פאַר איר נישט אומגעריכט געװען. גאַנצע נעכט האָט זי װעגן דעם געטראַכט, געזען, אַז עס װעט קומען דערצו, אַז עס װעט מוזן קומען. נאָך װען זי איז אַ קינד געװען, די קלײנע, האָט זי אַרומגעפּאָדערט אַרום פעטער, אױפן האַלדז זיך אים אָנגעהאנגען. זי האָט מיט איר מאַמיש אױג געזען, צו װאָס עס גײט. זי האָט געזען דעם גלאַנץ אין די אױגן בײ יאַקובן תּמיד, װען די קלײנע איז אים אױפן רוקן געריטן, צום האַלדז זיך אים געטוליעט. זי האָט געזען, אַז אין איר טעכטערל קושט ער זי אַלײן, זעט ער זי אַלײן, און זי האָט עס געפילט, װי ער װאָלט זי אַלײן געטוליעט, װי ער װאָלט צו איר אַלײן זײן ליבע אױסגעטײלט. אָבער צוזאַמען דערמיט האָט איר געשטאָכן אין איר ברוסט, האָט איר אַ װײטיק געקלעמט, אַ װײטיק פון אײגענעם פאַרלױרענעם לעבן, פון פאַרשפּילטן גליק און פון װײבערישער קנאה, אײפערזוכט.

איצט איז עס געקומען, געקומען שאַרף, אָפן. און זי איז געבליבן זיצן װי פאַרשטײנערט, װען איר טאָכטער האָט זי געקושט, געהאַלדזט און גליק בײ איר געבעטלט.

— שטײ אױף, — האָט זי געמורמלט, — טו װאָס דו װילסט, פרעג מיך נישט.

448

די ברידער אַשכנזי

דאָס מײדל איז אױפגעשטאַנען פון אָרט און געשטעלט זיך אױף די שפּיץ פינגער, װי דער פאָטער, װען ער דערגרײכט זײנס.

די מוטער האָט דאָס דערזען און איז אױפגעציטערט.

— לאָז מיך אַלײן, — האָט זי געבעטן, — לאָז מיך.

גערטרוד איז אַװעק צום פעטער יאַקוב מיט דער גוטער בשורה.

קאַפּיטל דרײ א ון צװאַנציק

אין גרױסן קאַבינעט פון דער הײנץ הונצע-מאַנופאַקטור אין לאָדזש זענען אױסגעשטעלט גרױסע טישן, איבערגעדעקט מיט גרינע טישטעכער. טיפע לעדערנע פאָטעלן זענען אױסגעשטעלט פון אַלע זײטן. די װיצעדירעקטאָרן, דינער, דרײען זיך דאָ אַרום מיט שטילע טריט. דער דינער מעלכיאָר, מיט גרױע באַקן-בערד שױן, אָבער נאָך פּונקט אַזױ רױט און געזונט װי אין דער פריסטער יוגנט, שטײט אױסגעצױגן װי אַ סטרונע בײ דער טיר אין זײן גרינעם יעגער-קאָסטיום, מיט די הענט אױף די געפּאַסטע הױזן, גרײט צו דינען. די װיצע-דירעקטאָרן פון דער פאַבריק, די גלאַט-פאַרקעמטע בלאָנדע לײביקע דײשן עפענען די קעסטלעך אױסלענדישע ציגאַרן און שטעלן אױס אױף די טישן.

עס איז נאָך נײ-יאָר, װען די אַקציאָנערן פון דער פאַבריק קומען זיך צונױף, װי יעדער יאָר אין דער צײט, אױף דער יערלעכער באַראַטונג. עס זענען זיך צונױפגעקומען די אָנגעזעענסטע אין רײכסטע, װאָס לאָדזש פאַרמאָגט — בלאָנדע דײטשן, אױסגעפילטע אין זײערע העלע קאָסטיומען, ייִדישע שװאַרץ-געקלײדעטע באַנקירן, עפּעס אַ גרױס-װאָנציקער פּױלישער פּריץ, אַ פאַרבלאָנדזשעטער צװישן די דײטשן און ייִדן, אַן עלטערע אױסגעדאַרטע פרױ אין שטאַרק אַלטמאָדישע קלײדער, און זײ אַלײן, די באַראָנען הונצע, אױסגעגלײכטע, בלאזירטע, מיט מאָנאָקלען אין די אױגן, מיט אַרױפגעצױגענער אַריסטאָקראַטיע אױף זײערע פּלעבעאיש-גױאישע פּנימער, פון װעלכע די אַלט-הונצישע װעבערישע פּראָסטקײט װיל אַלץ נישט אַראָפּ.

די פאַרזאַמלטע דײטשן חנפנען זײ, טיטולירן זײ כסדר מיטן הער באַראָן, צעגײען זיך אין זיסקײט און אין הכנעה פאַר די געאַדלטע אױסלענדער, אָבער די באַראָנען זענען בײז, אױפגערעגט. זײ װאַרפן זיך אױף די דינער מיט רציחה פאַר יעדער דינסט-פערטיקײט, פאַר יעדער קריכן זײ אונטער די נעגל. דער הױפּט-דירעקטאָר אַשכנזי גײט אַרום אַ פײערלעכער. זײן ענגלישער קאָסטיום איז שױן אַ ביסל ציפיל ברײט און געקראַטעװעט, זײן געזיכט איז רײן אױסראַזירט, אַפילו דאָס שפּיץ בערדעלע אױפן קין איז נישט צעשױבערט װי געװײנלעך, נאָר צוגעגלעט און צוגעקעמט, װי דער פריזירער האָט עס געלאָזט. אױך זײן סאַמעטענע װעסט מיט די פּינטעלעך שײנט, יעדער פּינטעלע באַזונדער שפּאַרט זיך אַרױס. ער האָט נישט קײן

די ברידער אַשכנזי

449

בױד, װי מערסטע אַקציאָנערן, אױף װעלכן די װעסט זאָל זיך גוט אױסלײגן, דער הױפּט-דירעקטאָר אַשכנזי. און ער שטופּט-אַרױס דעם בױך זײנעם, שפּאַרט אים מיט געװאַלט אַרױס. פּונקט אַזױ פאַרגעסט ער נישט אונטערצוהײבן זיך אױף די שפּיץ פינגער, איבערהױפּט, װען ער רעדט מיט אַ גרױס-געװיקסיקן, כדי צוצוגעבן זיך װירדע און הױכקײט.

די זיצונג האָט זיך נאָך נישט אָנגעהױבן. און די פאַרזאַמלטע דרײען זיך דערװײל אַרום איבער דעם גרױסן פאַבריק-קאַבינעט. זײ לאָזן װאָלקנס רױך פון זײערע ציגאַרן אױף די קײזערלעכע פּאָרטרעטן, װאָס הענגען נאָך דאָ אַזױ, װי דער אַלטער הונצע האָט זײ אַמאָל אױפגעהאָנגען. זײ באַטראַכטן אױף די װענט די אַלע מעדאַלן, דיאַגראַמען, פאָטאָגראַפיעס פון מאַשינען, פלאַנען, סכעמעס, אַלערלײ צײכענונגען און טאַבעלן. דירעקטאָר אַשכנזי װײזט אָן מיט שטאָלץ אױף די דיאַגראַמען. פאַר די לעצטע יאָרן, זינט ער איז דאָ אַרײנגעקומען אַרבעטן, האָט די פאַבריק געהאַט דרײ טױזנט אַרבעטער, איצט האָט זי אַכט טױזנט אַרבעטער. פּונקט אַזױ האָט זיך פאַרגרעסערט די צאָל פון שטולן.

— אָט זענען די צײכענונגען, מײנע הערן, — װײזט אַשכנזי אָן אױף די בלױע דיאַגראַמען, — מיט יעדן יאָר, — װי איר זעט, גײט די ליניע העכער און העכער. דאָ, מײנע הערן, פאַלט די ליניע עטװאָס אַראָפּ. דאָס איז דאָס משוגענע יאָר, װען לאָדזש האָט מער געשטרײקט װי געאַרבעט. אָבער באַלד שפּרינגט זי װידער אַרױף, יאָגט אָן אין קורצן די דורכגעלאָזטע צײט און גײט אין דער הױך, װי איר קאָנט עס דאָ זען. מײנע הערן.

— שײן, — ברומען די צושױער, — זײער שײן...

— פּאַראַלעל דערמיט, קאָנט איר זען, מײנע הערן, — װײזט אַשכנזי מיט אַ פינגער, — דעם װוּקס פון אונדזערע האַנדלס-דערגרײכונגען. ביטע, נאָכפאָלגן די לאַנד-קאַרטע. די פענדלעך, װי איר זעט, זענען די אָנגעצײכנטע פּונקטן.

אַשכנזי איז מיטן פינגער אַרומגעגאַנגען די גרױסע לאַנד-קאַרטע פון דער רוסישער אימפּעריע אין אַלע זײטן, אָנגעװיזן אױף אַלע שטעט אין געגנטן, װוּ אַלץ די אַקציען-געזעלשאַפט הײנץ הונצע-מאַנופאַקטור שפּאַרט אָן. די פענדעלעך האָבן געשטעקט אין פאַרשידענע געגענטן, דערגרײכט פון דער װײסל ביזן אַמור, ביז די כינעזישע און פּערסישע גרענעצן.

— אױך איבער די גרענעצן שפּאַרן מיר לעצטנס אָן, מײנע הערן, — האָט אַשכנזי געזאָגט, אַרײנקריכנדיק מיטן פינגער אין די פרעמדע גרענעצן אױף דער לאַנד-קאַרטע.

ער האָט אָנגעװיזן אױף פריערדיקע קאַרטעס פון אַ צײט צוריק, אײדער ער איז אין פאַבריק אַרײן.

— אָט דאָס אַלץ האָבן מיר אײנגענומען, — האָט ער געזאָגט מיט

450

די ברידער אַשכנזי

שטאָלץ, װי אַ זיגערישער גענעראַל װײזט אָן אױף די לענדער, װאָס ער האָט געװוּנען.

— שײן, זײער שײן ! — האָבן די אַקציאָנערן געלױבט.

— צוזאַמען דערמיט איז געגאַנגען דאָס שטײגן פון אונדזערע אַקציעס, פון ערשטן יאָר, װען זײ זענען אַרױסגעלאָזן געװאָרן, ביז איצט, מײנע הערן. ביטע.

מער װי בײ די אַנדערע פּאַפּירן, האָבן די אַקציאָנערן זיס געשמײכלט איצט.

— שײן, זײער שײן ! — האָבן זײ געמורמלט, שאָקלענדיק מיט די קעפּ.

אַז אַשכנזי איז דערמיט פאַרטיק געװאָרן, האָט ער געפירט די מענטשן זען די פאַבריק.

די אינזשעניערן האָבן געװאָלט פירן, נאָר אַשכנזי האָט זײ אַװעקגעשאַרט. אָן אַ קאַרטע אין דער האַנט, אָן באַגלײטער, האָט ער אַלײן די פאַרזאַמלטע געפירט איבער דעם ריזיקן שטח פון דער פאַבריק, װאָס איז אָפּגעצױמט פון דער װעלט מיט אַ הױכן ציגל-רױטן פּאַרקאַן, באַדעקט מיט שאַרפע אײזן-שפּיצן אין דער הױך.

אױפן גרױסן ריזיקן הױף האָט מען גאָרנישט געזען, אַ חוץ געבײדעס און שפּײכלערס, זעלטן, אַז אַן אַרבעטער איז דורכגעגאַנגען. בלױז די ערד און די װענט האָבן געציטערט פון באַװעגונג. דאָס גאַנצע קעניגרײך האָט זיך געצױגן אונטער דער ערד, אַרױפגעקראָכן פון דאָרט אין דער הױך אַרױס, צו די ציגל-רױטע װענט מיט די פאַרקראַטעטע ציטערנדיקע פענצטער.

— מײנע הערן, מיר װעלן זען מיט אַן אָרדענונג, פון דעם, װי אַזױ די רױ-שטאָף קומט אָן מיט דער באַן, בל דעם מאָמענט, װען די סחורה גײט אַרױס פאַרטיק און פאַרפּאַקט אין לאַגער אַרײן.

דורך אונטערערדישע גאַסן, טונקל-באַלױכטענע פון רױטע עלעקטרישע לאָמפּן, האָט אַשכנזי געפירט די מענטשן ביז דער באַן-ליניע, װאָס האָט געפירט אין דער פאַבריק אַרײן. הױב-מאַשינען האָבן מיט זײערע אײזערנע לאַפּעס אָנגענומען לאַנגזאַם ריזיקע פּעק בײנװל, פעסער פאַרב, מאַשינען, אָנגעקומענע פון אױסלאַנד, און מיט גראַציע אַראָפּגעװאָרפן זײ צו די אַרבעטער, װאָס האָבן זײ געכאַפּט, אַרױפגעװאָרפן אױף װאַגאָנעטקעס און אַװעקגעפירט זײ אין די שפּײכלערס.

— פאָרזיכטיק, מײנע הערן, פאַר די קײטן און האַקעס, — האָט אַשכנזי געװאָרנט. — איצט, מײנע הערן, װײטער.

ער איז געגאַנגען אין די קעסל-שטובן, װוּ די היץ איז געװען שטאַרק. הײצער זענען געשטאַנען בײ ריזיקע אױװנס, געשאָטן קײלן אין די אָפענע פיערדיקע פּיסקעס. עלטערע האָבן געקוקט אױף די טערמאָמעטערס, װאָס שטײגן פון היץ. די האַלב-נאַקעטע הײצער, פאַרקאָפּטשעטע, פאַררױכערטע, האָבן מיט געשיקטקײט אױסגעשפּיגן די לעצטע שטיקלעך פון די גע-

די ברידער אַשכנזי

װיקלטע פּאַפּיראָסן און מיט פאַרגליװערטע בליקן באַטראַכט די אױסגעפּוצטע פעט-לײביקע מענטשן.

— פּפו, הײס ! — האָבן די מענטשן געזאָגט, אָפּרוקנדיק זיך. — מען קאָן זיך אָפּבראָטן.

— העי, צושיטן קױלן, — האָבן די עלטערע הײצער געגעבן באַפעלן צי די ייִנגערע, װאָס האָבן מיט פאַרריסענע הענט געגעסן שטיקער ברױט און פאַרטרונקען מיט ציקאָריע פון פלעשער אַרױס.

פון די קעסל-שטובן איז אַשכנזי אַרױס מיט די מענטשן צו די שפּינערײען, צו די װעבערײען. איבער די ריזיקע פאַבריק-האַלעס האָבן זיך געצױגן מאַשינען אָן אַ שיעור, אָן אַ סוף. פרױען, מערסטנס יונגע, זענען געשטאַנען בײ די שטולן, געקניפּט פעדעם, װען די מאַשין האָט עפּעס איבערגעריסן, אױסגעגלײכט, אַרױפגעזעצט און אַראָפּגענומען די שפּוליעס. דאָס קלאַפּן פון די מאַשינען, דאָס ציטערן פון די טראַנסמיסיעס האָט געהילכט אין די אױערן.

— אוממעגלעך צו הערן אַ װאָרט, — האָבן די מענטשן געזאָגט, שטופּנ ידיק דיק זיך מיט די בײכער צװישן די שמאָלע דורכגאַנגען פון די שטולן. — װי אַזױ הערט איר, הער דירעקטאָר ?

— געװױנהײט, מײנע הערן, — האָט אַשכנזי געזאָגט און געװיזן מיט די הענט דעם גאַנג פון פאָדעם, װאָס װיקלט זיך און דרײט זיך דורך מאַשינען, הענט, רעדלעך און װאַליקעס.

פון דאָרט איז מען אַרײן אין די װעשערײען, פאַרבערײען, בלײכערײען.

— פאָרזיכטיק, מײנע הערן, עס איז נאַס, — האָט אַשכנזי געװאָרנט.

אין די גרױסע פינצטערע זאַלן איז געשטאַנען אַ פּאַרע, פײכטקײט און געשטאַנק. אַלע האָבן זיך גלײך געכאַפּט פאַר די נעז. אַסטאַמאַטיקער האָט פאַרכאַפּט דעם אָטעם.

— פױ, געפערלעך, — האָבן די מענטשן זיך געקרימט.

די אַרבעטער, האַלב-נאַקעטע, אין הילצערנע שיך, זענען אָרומגעקראָכן איבער די נאַסע שטײנערנע דילן, געװאַשן סחורות, געזײפט, געטריקנט אין די ריזיקע אױװנס, געפּאַרעט, אין רעזערװוּאַרן אַריבערגעװאָרפן, אין דער דרוק דורכגעלאָזט. די מײסטערס האָבן געשריגן. די געסט האָבן זיך געקרימט, געװאָלט שױן װאָס גיכער אַרױס, נאָר אַשכנזי האָט נישט אָפּגעלאָזט. ער איז אומעטום אַרײנגעקראָכן, בײ אַלעם זיך אָפּגעשטעלט, אױסגעפרעגט זיך בײ די מײסטערס, געכאַפּט אַ שמועס מיט די כעמיקער, באַקוקט די צײכענונגען בײ די צײכענער. אַפילו אין פּאַק-קאַמערן איז ער אַרײנגעקראָכן, צוגעקוקט זיך װי די מײדלעך פּאַקן די סחורות.

די אײנציקע, װאָס זענען נישט מיטגעגאַנגען, זענען געװען די באַראָנען. זײ האָבן פײנט געהאַט די פאַבריק-האַריעס, נישט געקאָנט פאַרטראָגן דעם רױש, נישט געװאָלט אײנריכטן די פיס אין די חזירישע דילן, נישט געהאַט קײן חשק צו רײבן זיך אין די אַרבעטער, די שלעכט-אָנגעטאָנענע און

452

די ברידער אַשכנזי

פאַרשװיצטע. זײ זענען געזעסן דערװײל אין פּאַלאַץ בײ זיך און געגאָסן אין זיך די קאָקטײלס אײנעם נאָכן אַנדערן, װאָס די דינער האָבן זײ צוגעטראָגן.

זײ זענען געװעזן בײז, סײ דערפון, װאָס זײ האָבן געדאַרפט זיך אָפּרײסן אין מיט-װינטער פון זײער װינטער-ספּאָרט אין די טיראָלער בערג און אַהערקומען אין דעם שמוציקן לאָדזש, סײ דערפון, װאָס מיט זײער פאַבריק האָט עס געהאַלטן נישט געהױבן. זײ האָבן קײן גענױע חשבונות נישט געװוּסט. זײ האָבן נישט גערעכנט, אָבער געװוּסט האָבן זײ, אַז צופיל אַקציעס האָבן זײ פאַר די אַלע יאָרן פאַרקױפט, איבערהױפּט די לעצטע צײט. עפּעס װי אָפּגערעדט, האָבן זײ לעצטנס קײן מזל נישט געהאַט נישט אין קאָרטן מיט קאָלעגן, נישט בײ דער רולעטקע אין מאָנטעקאַרלאָ. זײ האָבן דעריבער פאַרגאָסן די שלעכטע געדאַנקען מיט קאקטײלס און געלאָזט װאַרטן אױף זיך מיט דער יערלעכער אַקציאָנערן-קאָנפערענץ. װיפל מאָל די דינער זענען געקומען זאָגן, אַז די הערן זענען שױן פאַרזאַמלט בײם טיש, האָבן זײ זיך דאָך נישט געאײלט אַראָפּצוגײן אין קאַבינעט.

װען זײ זענען ענדלעך אַראָפּ, האָבן די פאַרזאַמלטע אָפּגעאָטעמט. אַלע האָבן געװארט, אַז דער עלטסטער פון די הונצעס זאָל צוגײן צו דער שטול אױבנאָן און איבערנעמען די זיצונג, װי יעדן יאָר. אָבער אין דער מינוט האָט דירעקטאָר אַשכנזי אַ קלונג געטאָן מיטן גלעקל און פײערלעך אױסגערופן

— מײנע הערן, איך האָב די ערע מיטצוטײלן, אַז צום טאָג פון דער הײנטיקער פאַרזאַמלונג איז זעכציק פּראָצענט אַקציעס אין מײן באַזײו, לױטן רעגולאַמין געהער מיר דער כבוד צו עפענען די הײנטיקע פאַרזאַמלונג...

אין קאַבינעט איז געװאָרן שטיל. אַלע האָבן אָנגעשטעלט די אױגן צוערשט אױף די באַראָנען, דערנאָך אױף אשכנזין, באַלד װידער אױף די באַראָנען. מען האָט דערװאַרט זײער װאָרט. אָבער אױך זײ האָבן זיך אָנגעקוקט אַ װײלע און געשװיגן. דאָס האָט אָנגעהאַלטן אַ לאַנגע װײלע, אַ פּײנלעכע, אַן אָנגעשטרענגטע. איבערגעריסן זי האָט אַשכנזי.

— מײנע הערן, דערמיט עפן איך די זיצונג, — האָט ער אױסגערופן און זיך אַרײנגעזעצט געמיטלעך אין גרױסן פאָטעל אױבנאָן.

אין זײן קלינגען מיטן גלאָק, אין זײן פעסטער שטים איז שױן געלעגן די ברײטקײט און זיכערקײט פון מאַנופאַקטור-קעניג פון לאָדזש.

די דײטשע פאַבריק-באַמטע האָבן אים אונטערגערוקט מיט אָפּשײ די פּאַפּירן, אונטערגערוקט מיט הכנעה, װי פריער פאַר די באַראָנען.

— ביטע, הער פּרעזעס, — האָבן זײ אים טיטולירט מיטן טיטול.

מיטן זעלבן טיטול האָבן אים גלײך גענומען טיטולירן די פאַרזאַמלטע אַקציאָנערן. דער פריערדיקער „הער דירעקטאָר" איז גלײך פאַרגעסן גע-

די ברידער אַשכנזי

453

װאָרן. די באַראָנען זענען נישט אױסגעזעסן די זיצונג. זײ זענען אַריבער צו זיך אין פּאַלאַץ.

— שנעל פון דיזן מיסט-קאַסטן, — האָבן זײ געיאָגט די דינער בײם פאַקן די זאַכן. ביז אָפּגײן פון צוג האָבן זײ נישט אױפגעהערט צו טרינקען.

אין אָװנט האָבן די לאָדזשער צײטונגען, די פּױלישע װי די דײטשע, מיט פעטע אותיות צוגעגרײט פאַר די לאָדזשער אײנװױנער גלײך צום פרישטיק די װיכטיקע נײעס פון דער אַקציען-געזעלשאַפט הונצע-מאַנופאַקטור. אָבער דאָס איז געװען איבעריק. שױן אין אָװנט האָט גאַנץ לאָדזש אַלײן געװוּסט דערפון. אומעטום, אין די פּאַלאַצן און רעסטאָראַנען, אין טעאַטער און אין די קראָמען, אין די בתי-מדרשים און אױף די מערק, אין װערקשטאַטן און אין קאפע-שאַנטאַנען, אין אַלע װינקעלעך און לעכער האָט מען נישט אױפגעהערט רעדן װעגן דעם נײעם קעניג פון לאָדזש.

קאַפּיטל פיר און צװאַנציק

אין דעם עקספּרעס-צוג פּעטערבורג-װאַרשע-פּאַריז פון די אינטערנאַציאָנאַלע שלאָף-װאַגאָנען, אין אַ ברײטן באַקװעמען קופּע, אױסגעשלאָגן אינגאַנצן מיט רױטן װאַרעמען פּליוש, איז געפאָרן אױף דעם האָניק-חודש פון לאָדזש קײן ניצע דער דירעקטאָר פון פלידערבױמס פאַבריק יאַקוב אשכנזי מיט זײן יונג װײב און ברודערן-טאָכטער גערטרוד אַשכנזי.

אױף דער פּױלישער זײט זענען די װעגן געלעגן אין שנײ און אין פראָסט. דער גרױסער לאָקאָמאָטיװ האָט פרײלעך געסאַפּעט, געשניטן זיך אַ װעג דורך די פאַרשנײטע װעגן, װאָס זענען אָפּגערײניקט געװאָרן פון פּױערים אין פּעלצן. פאַרבײ דורך די ברײטע, קלאָרע װאַגאָן-שױבן זענען געלאָפן הינטער זיך װעלדער באַדעקטע מיט שנײ, פאַרפרױרענע טעלעגראַףדראָטן, װאָס בױגן זיך אונטער דער שנײאיקער משא, דאָרפישע הײזלעך, װאס די שװערע דעכער דריקן זײ אַראָפּ ביז דער ערד, אױסגעקרימטע צלמים מיט נאַקעטע פאַרשנײטע געקרײציקטע יעזוסעס, באַרגיקע דאָרפישע צװינטערס מיט קרײצן, מצבות און קאפּליצעס, פאַרהילטע אין װײסן. קראָען האָבן זיך געטראָגן מיט זײער קאַלטער שװאַרצקײט איבער די רױטלעך-געפרױרענע הימלען, אָנגעזאָגט אױף קעלט און פרעסט.

—גערטרוד, האָסט מיטגענומען באָד-קאָסטיומען ? — האָט יאַקוב געפרעגט זײן װײבל, פירנדיק מיט די פינגער אין גאָלד פון אירע קרײזלען..

— באָד-קאָסטיומען ? — האָט גערטרוד איבערגעפרעגט און געקוקט מיט בלױע אַפּלען דעם מאַן אין די אױגן.

— געװיס, אין צװײ טעג אַרום װעלן מיר זיך באָדן אין מיטללענדישן ים, — האָט יאַקוב געזאָגט, קוקנדיק אַרױס אױף די רײען פּױערים אין

די ברידער אַשכנזי

פעלצן, װאָס זענען געשטאַנען מיט די לאָפּאַטעס אין די הענט און אָפּגעװאַרט דעם פאַרבײלױפנדיקן צוג, כדי באַלד װידער זיך נעמען רײניקן דעם װעג.

— װאָס פאַר אַ װוּנדערבאַרע װעלט, יאַקוב, — האָט גערטרוד געזאָגט אַ גליקלעכע. — װי שײן דאָס װעט זײן איצט צו פאַרברענגען אין װינטער אַ חודש אונטער זון און פּאַלמעס... איך װאָלט שױן װעלן זען די גרענעץ... ס'ערשטע מאָל װי איך װעל זײן אין אױסלאַנד. ביסט גליקלעך, יאַקוב ?

— געװיס.

— אָבער נישט אַזױ װי איך, — האָט דאָס יונגע װײבל זיך געפּיעשטשעט, — אַ מאַן קאָן גאָר נישט זײן אַזױ גליקלעך װי אַ פרױ... אוממעגלעך...

זי האָט זיך געטוליעט צום מאַן, באַדעקט אים מיט קושן די ליפּן, דיאױגן , די הענט.

— בער, גרױסער האָריקער בער מײנער, — האָט זי געפליסטערט, — נו, עס מיך אױף...

זי האָט נישט געװאָלט אַרױסגײן פון קופּע. נישט אָפּגעלאָזט דעם מאַן אױף קײן פרײע מינוט, אױסצורױכערן אַ ציגאַר אין רעסטאָראַן-װאַגאָן, צו רעדן מיט אַ מענטשן. אַפילו בײם עסן אין רעסטאָראַן האָט זי נישט אױפ - געהערט טוליען זיך צו אים, קושן אים די הענט, אײנרױמען אים אין ןי אױערן ליבנדיקע, קינדערשע, אומזיניקע צערטלעכקײטן.

— גערטרוד, זײ אַרטיק, — האָט זי דער מאַן געשטראָפט װי אַ קינד. —מענטשן קוקן אױף אונדז.

— איך װיל נישט זײן אַרטיק, — האָט דאָס װײבל אַנטקעגן גערעדט. — װאָס גײען מיך די מענטשן אָן, אַז איך האָב דיך... דיך...

אין לױפנדיקן צוג, איבער פינצטערע נעכט, איבער גרענעצן און לענדער, האָבן זײ זײער גליק מיט פולע בעכערס געטרונקען. אין עקחטאַז האָט גערטרוד זיך צו דער ערד פאַר איר מאַן און באַגװעלטיקער אַראָפּגעלאָזט, אױף די קני פאַר אים, פאַר אַן אָפּגאָט זיך געשטעלט, די פיס אים געקושט און שקלאַפיש װײבעריש בײ אים ליבע געבעטלט.

— האַר מײנער, הערשער, — האָט זי הײס געפליסטערט, — פּרינץ... קעניג !

אױף אַ לײדיק פאַרשנײט פעלד, איבער געפרױרענע טײכלעך און װאַסערלעך, מיט אַ שװערער װאַליזע אין די הענט, װאָס שלעפּט מיט דער משא אַראָפּ צו דער ערד, פאַרװאָרפן אין אַ שפּעטערער פראָסטיקער נאַכט, האָט ניסן אײבעשיץ, מיט צװײ גרענעץ-שװאַרצער, האַרטע און שװײגנדיקע לײט, װאָס שלעכטס קוקט זײ פון די אױגן, געשאַרט זיך װיאָרסטן לאַנג

די ברידער אַשכנזי

455

צו דער פאַרװאָרפענער רוסיש-דײטשער גרענעץ, כדי אַריבערעוקריכן זי בסוד אין דער נאַכט.

ער איז גרױס געװאָרן ניסן, אין צעקאַ פון דער פּאַרטײ אױסגעװײלט געװאָרן. איצט איז ער דאָס ערשטע מאָל קײן אױסלאַנד אױף אַ פּאַרטײצוזאַמענפאָר געפאָרן. און ער האָט געשװאַרצט די גרענעץ, געשלעפּט זיד אין דער קאַלטער נאַכט, געפאַלן אין די טיפע שנײען, אױפגעהױבן זיך, אױסגעלײגט זיך אױף דער ערד אין שנײ אַרײן, װען אַ פאַרדעכטיקט קול האָט זיך אָנגעטראָגן פון װײטן, דעם אָטעם אײנגעהאַלטן און געשאַרט זײך אַלץ נעענטער און נעענטער מיט צװײ אומהײמלעכע לײט צו דעם פרעמדן לאַנד, װאָס איז געלעגן איבער אַ קלײן געפרױרן װאַסערל.

— גיכער, נישט אָפּשטײן, — האָבן אים די צװײ לײט געמונטערט און געטריבן אין די טיפע שנײען. — באַלד װעלן מיר אַרױסקומען.

אין געװעזענעם פאַלאַץ פון הײנץ הונצע, אין דער קאַלטער שטאָט לאָדזש, װוּ דער שנײ איז צעטראָטן אין בלאָטע פון טריט און שװאַרץ פון רױך, האָט געװױנט דער קעניג פון מאַנופאַקטור מאַקס אַשכנזי מיט זײן צװײט װײב, די אלמנה נאָכן צוקער-פאַבריקאַנט מרגליות, װאָס האָט איצט גערופן זיך אַשכנזי.

נאָכדעם װי דער ייִד מאַקס אַשכנזי, װאָס די באַראָנען הונצעס האָבן אים געדענקט נאָך פון די צײטן, װען ער איז געקומען צו זײ אין פּאַלאַץ אין לאַנגע ייִדישע קלײדער, אַ פאַרלױרענער און צעטראָגענער, האָט אױף דער אַקציאָנערן-פאַרזאַמלונג אַזױ ברײט איבערגענומען די פירונג און געזעצט זיך אױבנאָן אױף דעם פאָטעל, האָבן זײ גאָרנישט מער געװאָלט קענען די פאַרפלוכטע שטאָט לאָדזש.

זײ האָבן זי קײנמאָל נישט ליב געהאַט, נאָך פון די צײטן, װען זײ זענען בײם פאָטער געװען. נאָכן פאָטערס טױט האָבן זײ זי אינגאַנצן אױסגעמיטן, בלױז געלט פון דאָרט געצױגן, װען נאָר זײ האָבן געדאַרפט. נאָר אײנמאָל אין יאָר האָבן זײ מיט פאַרדרוס אָפּגעריסן זיך פון זײערע אױסלענדישע שטעט און אַראָפּגעכאַפּט זיך אױף עטלעכע טעג אין דער פאַררױכערטער שמוציקער שטאָט, כדי אָנװעזנד צו זײן בײ די יערלעכע זיצונגען פון די אַקציאָנערן. זײ האָבן קײנעם אין שטאָט נישט באַזוכט, קײנעם צו זיך נישט אײנגעלאַדן אין פּאַלאַץ. זײ האָבן בלױז פאַרבראַכט פון אײן באַן צו דער צװײטער, אָפּגעזעסן בײ זיך אין פּאַלאַץ און פאַרזיסט זיך די לאַנגװײלע צײט מיט װײן און ליקערן. בלױז צוליב אָט די געצײלטע טעג, װאָס זײ האָבן פאַרבראַכט דאָ אײנמאָל אין יאָר, איז געשטאַנען זײער פּאַלאַץ און געפּוסטעװעט ; אױך די קאַרעטן, פערד, קוטשערס, דינער און לאַקײען.

איצט, װען זײ האָבן שױן מער נישט געהאַט נאָך װאָס צו קומען אין דער שטאָט, האָבן זײ געװאָלט פון אַלץ פּטור װערן, אי פון די רעשטלעך

456

די ברידער אַשכנזי

אַקציעס, װאָס זײ האָבן נאָך געהאַט, אי פון דעם פּאַלאַץ, װאָס שטײט און פּוסטעװעט.

„קײן געמײנזאַמעס מיט דיזען פּאָלניש-ײדישען מיסטלאָך," האָבן זיװעגן דער שטאָט גערעדט מיט האַס.

מאַקס אַשכנזי האָט דעם פאָרשלאג פון די באַראָנען אָנגענומען.

ער האָט דעם פּאַלאַץ נישט געדאַרפט, פּונקט װי ער האָט נישט געדאַרפט די קאַרעטן, קוטשערס און לאקײען. אָבער ער איז געװאָרן איצט דער קעניג פון לאָדזש, דער באַלעבאָס פון דער הונצע-פאַבריק, און ער האָט געװאָלט האָבן די מלוכה אינגאַנצן. ער האָט נישט געקאָנט דערלאָזן, אַז לעבן זײן מלוכה זאָל עמעצער אַנדערש הערשן אין פּאַלאַץ. די פאַבריק מיטן פּאַלאַץ זענען געװען אײנס. איבעריקנס האָבן אַלע גרױסע פאַבדי - קאַנטן געהאַט זײערע פּאַלאַצן בײ זײערע פאַבריקן אין לאָדזש. און ער האָט געװאָלט זײן אַ גלײכער, נאָך איבעריאָגן. אױך האָבן די באַראָנען פאַרקױפט דעם פּאַלאַץ פאַר ביליק געלט. זײ האָבן װאָס גיכער געװאָלט פּטור װערן, געלט זען פאַר די אױגן. און אַשכנזי האָט אים איבערגענומען. איבערגענומען מיט אַלעם, מיט די טײערע מעבלען, בילדער, הירשן-הערנער בראָנזן, געפעסן, גלאָזװאַרג, מיט די לאָקײען און קאַרעטן, קוטשערס און קאַמערדינער. אַפילו דער באַראָנישער הערב איז געבליבן אױף אַלעם.

אָט אין דעם פּאַלאַץ, דעם גרױסן און שװערן, האָט איצט געװױנט אײנער אַלײן מיט זײן צװײט װײב מאַקס אַשכנזי.

קלענער װי שטענדיק האָט ער אױסגעזען אין די הױכע ריזיקע פּאַלאַץ-זאַלן און צימערן. אַלײן, אין צװײען בלױז, איז דאָס פּאָרפאָלק אַשכנזי געזעסן בײ מיטאָג אין ריזיקן עס-צימער, בײם שװערן לאַנגן טיש, װאָס איז געװען גענוג פאַר צענדליקער עסער. די ברײטע געשניצטע בופעטן, די פיל פּארצעלײען און גלאָזװאַרג, די ברױנע דעמבענע װענט, די פאַרצװײגטע קרישטאָלענע לאָמפּן, די בילדער פון געשאָכטענע פאַרביקע קאַטשקעס, פאַזאַנען און פּערלדהינער האָבן געדריקט מיט זײער גראַנדיעזקײט און שװערקײט. דער אױסגעפּוצטער דינער, אין פראַק און אין קורצע זײדענע הױזן מיט הױכע זאָקן, האָט קאַלט און פײערלעך צוגעטראָגן די פרעמדע מאכלים צו די צװײ שװײגנדיקע מענטשן בײם טיש, װאָס האָבן אין זײ קײן טעם נישט געפילט. זײ זענען נישט געװױנט געװען צו די אױסגעזוכטע פרעמדע מאכלים, צו די פױגל-פלײשן, גרינסן און סאָוסן, נישט געפילט קײן טעם אין זײ און געגעסן זײ מיט אומװילן, פּונקט װי זײ האָבן נישט געפילט די גוטסקײט פון די װײנען, װאָס די דינער האָבן געבראַכט פון פּאַלאַץ-קעלער. זײ זענען נישט געװױנט געװען דערצו. דער קאַלטער אױסגעפּוצטער קאַמערדינער האָט מער אַראָפּגעטראָגן פון טיש, װי ער האָט דערלאַנגט. דער גרױסער װאָלף-הונט, װאָס איז פאַרבליבן אין פּאַלאַץ בײ די נײע באַלעבאַטים, איז געלעגן אױף דעם טעפּעך אַ פרעמדער און שװײגנ-

די ברידער אַשכנזי

457

דיקער און געקוקט מיט האַלבע פאַרלאַנגװײליקטע אױגן אױף די נײע באַלעבאַטים זײנע.

דער הונט האָט גלײך דערפילט, אַז ער איז נישט מער קײן ליבלינ.ו בײ אָט די נײע מענטשן. נישט זײ האָבן אים געצערטלט, נישט זײ האָבן אים די הענט אין פיסק אַרײנגעשטופּט. זײ האָבן גאָר מורא געהאַט פאַר אים, געהאַלטן זיך פון אים אין אַ זײט. װיפל מאָל ער האָט פּרובירט אַ לעק טאָן מיט דער צונג דער באַלעבאָסטעס האַנט, כדי אַרױסצוּװײזן זײן טרײשאַפט און ליבע, האָט זי זיך אָפּגערוקט פון אים מיט שרעק, די האַנט זיך אָפּגעװישט. פּונקט אַזױ האָט דער באַלעבאָס אים אױסגעמיטן, װען ער האָט זיך געלײגט לעבן זײנע פיס. און ער איז געלעגן אַ זײטיקער אױף דעם װײכן טעפּעך אין גרױסן עס-צימער און געקוקט מיט האַלבע אױגן, פרעמדע אין אומצוטרױאיקע, אױף די שװײגנדיקע מענטשן. ער האָט זיך אַפילו נישט אױפגעהױבן פון אָרט, װען די באַלעבאָסטע האָט אים גערופן, אונטערשטעלנדיק אים אַ טעלער מיט איבערבלײבעכץ. עס איז אים נישט אָנגעשטאַנען אין זײן זאַטיקײט.

— „פּראָטיװנאַיאַ סאָבאַקאַ", — האָט די פרױ געזאָגט צום מאַן אַ באַלײדיקטע. — איך װײס נישט צו װאָס מען דאַרף אים דאָ.

— זאָל ער זײן, — האָט אַשכנזי געזאָגט שטיל, כאָטש ער אַלײן האָט אױך געװאָלט פון אים פּטור װערן, נאָר נישט געקאָנט. ער איז געװען אַ טײל פון פּאַלאַץ, דער הונט, אַ טײל פון קיניגרײך, װאָס איז צו אים, אַשכנזין, איבערגעגאַנגען.

דאָס עסן האָט זיך געצױגן לאַנג, פײערלעך. דער קאַמערדינער האָט געטראָגן געשיקט אױף די זילבערנע טאַצן אַלערלײ נײע שפּײזן, דעסערטס און געטראַנקען. פון אײן עסן צום צװײטן האָט היפּש געדױערט. אַשכנזין האָט עס פון אָרט געטראָגן, ער האָט שױן געװאָלט װאָס פריער אַראָפּ אין פאַבריק, װוּ ער פילט זיך אַמבעסטן, אָבער עס איז געװען אוממעגלעך צו זאָגן עפּעס דעם הױכגעװיקסיקן, קאַלטן, העפלעכן און עלעגאַנטן קאַמערדינער, װאָס אין זײן גאַנצער לאַקײאישקײט, האָט ער געהאַט אַ מין קעניגלעכן שטאָלץ אין יעדער באַװעגונג זײנער, אין יעדן ריר. זײער געשיקט איז ער מיט זײנע געטאָקטע פיס אין די זײדענע הױכע זאָקן געגאַנגען איבער די גלאַנציקע דילן פון פּאַלאַץ און געטאָן זײן קאַמערדינערישע עבודה. אַשכנזי האָט נישט געװאַגט אױפצוהױבן זיך פון טיש פריער, אײדער דער דינער זײנער האָט אים נישט אונטערגעטראָגן דאָס קעסטל אױסלענדישע ציגאַרן נאָך דער גאַנצער פײערלעכער סעודה.

מיט דער גיכקײט פון אַ חדר-ייִנגל, װאָס אַנטלױפט פון אַ לאַנגער שבתדיקער סעודה צו זײנע שטיפערײען, איז אַשכנזי געלאָפן פון עסן אין. פאַבריק אַרײן, אין זײן גרױסן קאַבינעט. דאָ איז ער געשװוּמען, װי אַ פיש אין װאַסער.

נאָך שװערער איז געװען אין די נעכט.

458

די ברידער אַשכנזי

שעהן לאַנג האָט דאָס קאַמער-מײדל געהאָלפן דער מאַדאַם אַשכנזי צוגרײטן זי צום שלאָף. זי האָט איר געפלאָכטן צעפּלעך פון די גרױלעכע האָר, די קורצע און די גלאַטע, װאָס ליגן אױפן קאָפּ װי דראָטן. זי האָט איר געפּוצט און געפּודערט, געשמירט די הענט מיט אַלערלײ זאַלבן און קרעמען. אױך האָט זי איר אין טײערע זײדענע העמדער, מיט שפּיצן און אױסנײעכצן, אָנגעטאָן. דאָס בעט אין סטיל פון לואי דעם פופצנטן, באַהאַנגען מיט אַ בלױען אַטלאַסענעם באַלדאַכין, אױסגעבעט מיט זײדענע קאָלדרעס, געהאָפטענע קישנס און קישעלעך, באַלױכטן מיט געדעמפּטער רױטלעכערנאַכטלעכער נאַכטלעכער ליכט, איז געװען ברײט, גאַסטפרײנטלעך און האַלב אָפּגעדעקט, גרײט אױפצונעמען אין די װײכקײטן. אָבער אַלע פּאַרפומען, זאַלבן, זײדענע העמדער, שפּיצן, טיולן, פּוכן און געדעמפטע ליכט זענען נישט געװען אימשטאַנד צו פאַרדעקן די שװערקײט, האַרטקײט און באַלײבטקײט פון דער באַיאָרטער פרױ מיט די קלײנע גרױלעכע האַרטע צעפּלעך, אין גרױסע זײדענע מײדלשע סטענגעס פאַרפלאָכטן. אַ קאַלטקײט האָט געװײעט פון אירע שטײפע צוגעלײגטע האָר, פון דעם שװערן פאָרמלאָזן קערפּער, װאָס איז אַרױסגעקראָכן פון אַלע גאָרסעטן, שנורן און בענדעלעך דורך דעם דינעם זײדענעם העמד האָט זיך געפאַלדעװעט דער בױך, האָבן זיך שװער געלײגט די צעגאָסענע איבערגעיױרענע בריסטן. די דיקע פיס האָבן אױסגעזען װי קלעצלעך. די גױדערס אױפן קין האָבן געציטערט װי געפרױרענע פיש-יױך. דאָס בעט האָט געקרעכצט אונטער דער װײבערישער משא.

— מאַקס ! — האָט זי גערופן פון ברײטן בעט אַרױס. — פאַרװאָס גײסטו נישט שלאָפן ?

זי האָט געװאָלט אַרױסברענגען די עטלעכע װײבערישע װערטער דין און צאַרט, אָבער די פעטסן האָבן זײ פאַרגרעבט, אין אַן אַלט מענעריש קיל געענדערט. אַשכנזין איז קאַלט געװאָרן. דאָס גרױסע בילד איבערן בעט, דאָס פאַרביקע בילד פון אַ יונג נאַקעט מײדל, װאָס אַנטלױפט פון אַן אַלטן סאַטיר מיט ציגענע פיס, האָט -געקוקט אױף אים מיט שפּאָט. אין דעם מײדלס קערפּער אױפן בילד האָט ער פּלוצלונג דערזען דינהלען זײן װײב. פּונקט אַזאַ שלאַנקע איז דאָס מײדל אױפן בילד געװען. פּונקט אַזעלכע ברױנע געקרײזטע לאָקן, קרײזעלעך און רינגעלעך האָבן אַרומגענומען איר קאָפּ.

מיט שװערע טריט, נישט װי מען גײט צום בעט פון אַ װײב אין האָניקחודש, נאָר װי מען גײט צו דער תּליה, האָט אַשכנזי זיך דערנענטערט צום ברײטן געלעגער, װאָס האָט אים מיט אַ האַלב אָפּגעדעקטער קאָלדרע גערופן צו זיד.

ער איז שלעכט געשלאָפן, מאַקס אַשכנזי, אין ברײטן באַקװענוען בעט, אין אַלע פּוכן, זײדנס און שפּיצן. די געדעמפּטע קלאַנגען פון אַלע פּאַלאַץ-זײגערס האָבן אױסגעקלונגען אײנער נאָכן אַנדערן זײערע נאַכטיקע

די ברידער אַשכנזי

459

שעהן, לאַנג און פײערלעך, װי גלאָקן אין אַ קירכע. מאַקס אַשכנזי האָט זײ געצײלט אין דער לאַנגער װינטער-נאַכט. די קישנס זענען אים פּלוצלונג געװאָרן האַרט. אױף װעלכער זײט ער האָט זיך נישט אַװעקגעלײגט, איז אים געװען דערװידער, האָט געקװעלט.

ער האָט אָנגעטאָן דעם שלאָפראָק און שטיל אַרױס פון בעט.

מיט אַ לײכטער אין האַנט איז ער געגאַנגען איבער די פילע זאַלן און צימערן פון גרױסן פּאַלאַץ זײנעם. אַלץ איז אים געװען פרעמד. די הירשןקעפּ מיט די געדרײטע הערנער האָבן געקוקט אױף אים מיט זײערע גלעזערנע אױגן. די שװערדן, שפּיזן און קינזשאַלן אױף די װענט האָבן געבליצט מיט רציחה און גױאישקײט. אַשכנזין זענען ייִנגלשע געדאַנקען געקומען אין קאָפּ, חדר-מעשות װעגן גזלנים, כמיעלניצקיס צײטן, שפּאַנישע שײטערהױפנס און ייִדן, װאָס שטעכן זיך אױף קידוש-השם. ער איז אַרױס גיך פון אײן שטוב און אַרײן אין אַן אַנדערער.

אַ סך האָבן זײ זיך געצױגן, די שטובן פון זײן פּאַלאַץ, פול מיט מאַרמאָרן, טײערע מעבלען אין בילדער. די בילדער זענען געװען גרױסע, ריזיקע, מיט יעגערס, װאָס טראָגן געשאָסענע פײגל, פון װעלכע דאָס בלוט רינט נאָך, מיט ריטער אַלערלײ אין טיולן און שפּיצן, מיט יאַגדהינט, װאָס שלאָגן זיך מיט בערן, מיט נאַקעטע װײבער, סאַטירן, באַקכוסטענץ. אַשכנזי האָט זיך אײנגעקוקט אין זײ. זײ זענען געװען זײנע. אָבער האָבן געקוקט אױף אים פרעמד, װײט, גאָרנישט מיט אים זיך אָנגעהערט. אים האָט זיך אױסגעװיזן, אַז זײ לאַכן פון אים, דעם קלײנעם ייִד אין שלאָפראָק, װאָס שלעפּט זיך אַרום אײנער אַלײן אין אַ פרעמדן גױאישן פּאַלאַץ אין אַ שפּעטער װינטער-נאַכט.

ער איז אַרײן אין עס-צימער, װוּ די ברױנע דעמבענע װענט און געשניצטע באַלקנס האָבן זיך געטונקלט אין נאַכטיקע שאָטנס. עס איז געשטאַנען װײן אין קרעדענס. אָבער ער האָט נישט געטרונקען, כאָטש אים איז ביטער געװען. ער האָט זיך אָנגעשפּאַרט אױף אַ שטול. דער הונט האָט זיך אױפגעכאַפּט, אַ קוק געטאָן מיט האַלב-געעפנטע אױגן אױף דעם באַלעבאָס, אױפגעעפנט אַ גרױס מױל און אַ גענעץ געטאָן, צוריק אײנטוליענדיק זיך אין װײכן טעפּעך.

אשכנזי האָט געזען אין געדאַנק זײן ערשטע װײב, דינהלע, דערמאָנט זיך אין פאַרשידענע צײטן מיט איר. — װוּ איז זי איצט ? — האָט אים פּלוצלונג גענומען מאַטערן אַ געדאַנק װעגן איר. װאָס טוט זי ? װעט זי חתונה האָבן, אָדער זי װעט בלײבן אַלײן ? ער האָט מיט אַ סוחריש פּראַקטישן קאָפּ פּרובירט אָפּװאַרפן די געדאַנקען װעגן איר. װאָס אינטערעסירט זי אים ? זײ זענען נישט מער מאַן און װײב. פונאַנדערגעגאַנגען זיך. ער האט איר אױסגעצאָלט אַ סך מער, װיפל זי האָט אים נדן אַרײנגעבראַכט. איצט איז אַלץ געענדיקט. ער האָט דאָס אַלץ איבערגעטראַכט, געיאָגט די פרעמדע געדאַנקען פון קאָפּ, װאָס דאַרף נאָר האָבן צו טאָן מיט פּראַקטישע

460

די ברידער אַשכנזי

זאַכן. אָבער זײ האָבן נישט געװאָלט אַװעק, די פרעמדע געדאַנקען, אין דער שפּעטער שלאָפלאָזער נאַכט. פון װײב זענען זײ אַריבערגעגאַנגען צי די קינדער.

איגנאַץ איז אין פאַריז. אַ גרױסער בחור שױן. אינטערעסאנט צו זען, װי אַזױ ער זעט אױס. ער איז טאַקע נישט קײן לײט, אַ גראָבער קאָפּ, אינגאַנצן נישט ענלעך צו אים. חײם אַלטערס קאָפּ האָט ער געירשנט. דאָך װאָלט טשעקאַװע געװען אים צו זען. ער מוז זײן אַ הױכער, פיל העכער פון אים אַלײן, דעם פאָטער. ער איז געראָטן אין דער מוטער. און זי, גערטרוד ? זי האָט אים מיאוס באַהאַנדלט, אַפילו קײן אײן װאָרט אים נישט געלאָזט װיסן װעגן זיך. נישט אָנגעפרעגט װעגן איר נײ לעבן. און מיט װעמען איז זי אַװעק ? מיט דעם גאָרנישט, מיט דעם פּױערים-יונג, װאָס איז מער װי טאָפּלט אַלט פאַר איר, װאָס האָט געקאָנט איר טאַטע זײן. און צוליב װאָס ? אַז אַ נדן האָט איר די מוטער געװאָלט געבן אַ לײטישן. דעם בעסטן יונגנמאַן האָט זי געקאָנט קריגן. איצט פ רט זי טאַקע מיט אים קײן אױסלאַנד, אױפן האָניק-חודש. זײן הױז-פאַרװאלטער שלמהלע קנאַסטער האָט אים גלײך דערצײלט. קײן פראַנקרײך פאָרן זײ אין די װאַרעמע לענדער.

אַשכנזי האָט דערזען זײן ברודער, יאַקובן, געזען װי ער איז איצט מיט זײן טאָכטער, דער יונגער און דער שײנער, אין װעג צו זײן גליק. אים האָט בײם האַרץ פאַרקלעמט. דאָס האָט ער זי אַרײנגענאַרט, אױף צו-להכעיס אים, װי שטענדיק. אַ נאַרישע ציג, האָט זי זיך געלאָזט איבעררעדן פון אים, געלאָזט זיך פאַרדרײען דעם קאָפּ. שקעטער װעט זי חרטה האָבן. ער האָט אַראָפּגעלאָזט דעם קאָפּ, אײנגעטוליעט זיך אין שלאָפראָק, אַ קעלטל דערפילט אין די בײנער.

פאַרװאָס קומט עס אים, דעם יעקב בונמען ? אַז סך-הכל איז ער אַ גאָרנישט, אַ פלאַטער-קאָפּ, אַ טױגעניכטס. אָט, אין סאַמע בעסטן סעזאָן, לאָזט ער איבער אַלע מיט אַלעם און פאָרט גאָר קײן פראַנקרײך. אַ הולטאַי, װאָס װעט סוף-כל-סוף מיאוס ענדיקן. דאָך װאָסער מזל ער האָט ! די װײבער לױפן צו אים, אַלע. פריער קלמן אײזנס אײניקל, שפּעטער פלידערבױמס טאָכטער. פיל אַנדערע. איצט זי אַלײן, זײן טאָכטער, זײן גערטרוד. װי געמײן דאָס איז ! ער לאַכט איצט פון אים, דער אױסװוּרף, האָט אין אים נקמה. פון אַ ברודער איז ער, מאַקס, יענעם גאָר אין מיטן דערינען אַ שװער געװאָרן. די טאָכטער איז אים, דעם פאָטער, אַפילו נישט געקומען פרעגן. קײן װאָרט נישט צוגעשריבן. הפקר !

ער איז געזעסן אַ קלײנער, אַן אײנגעשרומפּענער, אַ פאַרלױרענער אין דעם גרױסן פּאַלאַץ זײנעם, אין נײעם קעניגרײך. די זײגערס האָבן נישט אױפגעהערט צײלן מיט זײערע קירכן-קלאנגען די שפּעטע נאַכטשעהן. דער בראָנזענער מעפיסטאָפעל אין װינקל שטוב האָט געלאַכט מיט אַלע צײן פון זײן ברײט-צעצױגן מױל גלײך אַשכנזין אין די אױגן אַרײן.

די ברידער אַשכנזי

461

אַשכנזי האָט זיך אױפגעהױבן פון אָרט און פונאַנדערגערוקט די שטאָרן פון װענעציאַנער פענצטער. ער האָט אַרױסגעקוקט צום גרױסן פאַבריקהױף, װאָס האָט מיט אַלע קױמענס זיך געשװארצט אין דעם טונקל-באַלױכטענעם רױטן ליכט.

די פאַבריק איז געשטאַנען אַ שװערע, אַ פינצטערע, אַ צודריקנדיקע מיט איר מאַסיװקײט. די גלײכע הימל-קריכנדיקע קױמענס האָבן אױסגעזען װי לאַנגע צונגען, װאָס די מױער װאָלט אַרױסגעשטעקט.

דער קעניג פון לאָדזש האָט דערפילט אַ קעלט אין דער שפּעטער שלאָפלאָזער נאַכט און צוריקגעגאַנגען צום געלעגער אן אײנגעשרומפּענער און קלײנגעװיקסיקער. דער בראָנזענער מעפיסטאָפעל האָט געשטשירעט אױף אים די שפּיציקע צײן, געלאַכט מיטן גאַנצן ברײט-צעצױגענעם אָפענעם מױל.

דריטער טײל

שפּינװעבס

קאַפּיטל אײנ'ס

אױף די צעבראָכענע שאָסײען פון דײטשלאַנד קײן פּױלן, דורך װעלדער, דערפער און שטעטלעך, חרובע און אָפּגעברענטע פון דער רוסישדײטשער מלחמה, האָבן זיך געצױגן אײנס נאָך דעם אַנדערן דײטשן, פערד, לאַסט-אױטאָמאָבילן, פורן און האַרמאַטן. די פּױלישע פּױערים זענען אַרס פאַר די שטרױ-געדעקטע כאַטעס זײערע, פאַרלײגט די הענט צו די בלױע היטעלעך און מיט העלע אױגן שװײגנדיק באַטראַכט די פרעמדע װאָגנס און מענטשן. די פּױערטעס מיט די פאַרביקע טיכלעך אױף די קעפּ האָבן זיך מיט מורא און נײגיר געטוליעט צו די דאָרפישע געפלאָכטענע פּלױטן און געצלמט זיך פרום. די קינדער מיט די פלאַקסענע קעפּלעך, צוזאַמען מיט די הינט, האָבן די פרעמדע באַגעגנט מיט אַ געשרײ און געבילערײ.

אין די שטעטלעך זענען די ייִדן אַרױס פאַר די טירן פון זײערע אױסגעהױקערטע הײזלעך און מיט שװאַרצע פאַרחידושטע אױגן באַמערקט די נײע לײט. ייִנגלעך אין קאַפּאָטקעלעך, מײדעלעך מיט צעשױבערטע שװאַרצע קעפּלעך, האָבן געפאָכעט מיט די הענטלעך צו די פרעמדע מענטשן, באַגריסט זײ מיט ייִדישע גוט-מאָרגנס. פון קעלערס זענען אַרױס באַהאַלטענע ייִדן, װאָס די — רוסישע אָפּטרעטנדיקע סאָלדאַטן האָבן זײ געװאָלט מיטשלעפּן מיט זיך, נוקם זײן זיך אין זײ פאַר די מפּלות אױף די פראָנטן. פאַר װינט-מילן זענען דײטשע קאָלאָניסטן אַרױס און פרײלעך באַגריסט די אָנקומענדיקע פרעמדע מענער.

— גריס גאָט, לױטע, װילקאָמען !

דאָס האָבן מענער פון דײטשלאַנד, פון פּרײסן און זאַקסן, פון בײערן און פון רהײן, פון אַלע דײטשע לאַנד-טײלן קײן פּױלן געצױגן.

װאָרעם אין דײטשלאַנד זענען מענטשן אַ סך געװען, אָבער ערד װײניק. בײם שכן אין רוסלאַנד איז ערד אַ סך געװען, פעלדער פיל, פי, האָלץ, מינעראַלן. און די דײטשע הערשער האָבן די מענער פון זײערע פעלדער, פאַבריקן, װערקשטאַטן און שולן אַװעקגענומען, די װײבער פון לאַנד אױף זײער אָרט אַװעקגעזעצט, און זײ, די מענער, צום שכנס לאַנד געשיקט, כדי מיט פײער און שװערד צו באַזיגן עס און עראָבערן. דאָס ערשטע זענען זײ געגאַנגען אױף פּױלן, װאָס איז בײ דער גרענעץ.

יונג און אַלט, אַרבעטער אין ברילן און בערדיקע פּױערים מיט בלאָנדע בערד, שול-ייִנגלעך מיט רױטע בעקלעך און מיטן ערשטן העלן פּוך אױף זײערע ליפּן און צעקנײטשטע פאַרװעלקטע לײט מיט גרױקײט אין די בערד און װאָנצן, האָבן געצױגן איבער די פּױלישע שטעט אין שטעטלעך. מיט לאַסט אױטאָמאָבילן און זעלנערישע פערד און װעגן, אױף

466

די ברידער אַשכנזי

װעלכע עס איז אָנגעשריבן מיט קרײד „נאַך פּעטערסבורג", מיט באַנאָגלטע שטיװל, מיט רימענס, אױף װעלכע עס איז אױסגעקריצט אױף די שנאָלן ,גאָט מיט אונדז", מיט שפּיציקע פּיקעלהױבן אױף די קעפּ, מיט באַיאָנעטן אױף די ביקסן מיט צװײ שאַרפן, אײנע צו שנײדן אין שונאס לײב און אײנע אױף איבערצוהאַקן דראָט-פאַרצױמונגען, האָבן זײ געצױגן פון מערב צו מזרח, געגאַנגען לאַנגזאַם און פאָראױס, פאַרנומען דאָרף נאָך דאָרף, שטעטל נאָך שטעטל, שטאָט נאָך שטאָט, אין דעם לאַנד בײ די טײכן װײסל און װאַרטע.

נאָך זײ זענען נאָכגעפאָרן פּאַסטאָרן אין מיליטערישע קלײדער אין מיט קרײצן אױף די העלמען, כדי צו רופן אין גאָטס נאָמען די מענער צו מאָרד און רױב, כדי אײנצופלאַנצן דעם פּראָטעסטאַנטישן גלױבן, דײטשע שפּראַך און זיטן אין באַזיגטן לאַנד.

יונגע סאָלדאַטן האָט מען װײניק געשיקט קײן מזרח. זײ, די שטאַרקע און געשיקטע, האָט מען געהאַלטן אױף די מערב-פראָנטן, די שװערע און גוט-באַפעסטיקטע. אױף דער רוסישער זײט זענען געגאַנגען די לאַנדשטורמער, באַװאקסענע, בערדיקע, בײכיקע, אױף װעלכע די רימענס פּלאַצן שיר נישט און די הינטערס קריכן אַרױס פון אײנגעצױגנקײט װי בײ אַלטע װײבער, רונד-קעפּיקע, געגאָלטע, אױף װעלכע די פּיקעלהױבס זיצן קרומלעך. מיט דאָרפישע בערד, מיט שטאָטישע װאָנצן, מיט גרױסע ברילן אױף שטריקלעך פאַרבונדן צו די אָפּשטײענדיקע אױערן, מיט שװערע פיס, דאָרפיש קלאָצעװאַטע אָדער שטאָטיש קרומלעכע, אין קורצע שטײפע געלע כאָליעװעס פון די טעמפּע באַנאָגלטע שטיװל, מיט ליולקעס אין די מײלער, זענען זײ האַרט און געהאָרכזאַם נאָכגעגאַנגען איבער די פרעמדע װעגן, געפירט פון רײטנדיקע אָפיצירן, װי לאַנד-קנעכט נאָך זײערע האַרן. פאַרבלאָטיקטע, פאַרשטױבטע, פאַרלײמיקטע פון די אױפגעריסענע שאָסײען, װאָס די רוסן האָבן קאַליע געמאַכט פאַרן אָפּטרעטן, מיט הײזעריקע גאָרגל.ידיקע דיקע און ביר-אָנגעגאָסענע שטימען האָבן זײ געזונגען זײערע זיגעס-לידער :

די דײטשן האָבען אײנע שיס-קאַנאָן,

די האַט אײן גראָסעס לאָך — בוס-בוס

אײ, דאַס איזט זאָ רונד און ריזענגראָס,

דאַס מאַן דערין שלאַפן קאַן.

יעדער שוס

אײן רוס

יעדער שטאָס

אײן פראַנצאָז,

דער קרופּ, דער מאַכט זי אַלע לאָז.

יעדער פאַרנומענער שפּאַן ערד איז גלײך דורך די סאַפּערן אָפּגערײניקט געװאָרן פון דער רוסישער פאַרװיסטונג. די איבערגעהאַקטע טעלעגראַף-

די ברידער אַשכנזי

467

דראָטן זענען דורך די סאָלדאַטן פאַרריכט געװאָרן, די צעבראָכענע שאָסײען אױסגעגלײכט, די אױפגעריסענע בריקן צוריקגעשטעלט, די ברענענדיקע הײזער פאַרלאָשן, די פאַרלאָזענע װאַגאָנען צוזאמענגעקניפּט. זײ האָבן אַראָפגענומען פון די תּליות די שטײפע קערפּער פון די דײטשע קאָלאָניסטן און די ייִדן, װאָס די רוסן האָבן אױף די בױמער אין די װעגן אױפגעהאַנג ן אין צאָרן פון זײערע מפּלות, און אױף זײער אָרט שפּיאָנען און מוסרים אױסגעהאַנגען. די רוסישע אױפרופן און באַפעלן זענען פון אַלע װענט, פּאַרקאַנעס, פּלױטן און מױערן אַראָפּגעריסן געװאָרן און אױף זײער אָרט זענען אױסגעקלעפּט געװאָרן פאַראָרדענונגען װעגן אָפּגעבן באַהאַלטן געװער, אַרױסגעבן שפּיאָנען, אומקערן האָב און גוטס פון די אַנטלאָפענע רוסן, אױך װעגן אױפגעבן די צאָל בהמות, תּבואה, קאַרטאָפל, סחורות, אַזױ אױך װעגן יעדער קופּער, מעש און רױ-שטאָפן, װאָס נאָר אימעצער פאַרמאָגט. פאַר נישט אױספירן די באַפעלן װעט מען געאורטײלט װערן לױט די קריגט-פעלד-געזעצן.

די גרעסטע שטאָט, װוּ מען האָט געקאנט קריגן אַ סך רױ-שטאָפן, בײנװל און װאָל, װאָס דײטשלאַנד האָט נױטיק געדאַרפט, דער גרעסטעןפאַבריק-צענטער פון אינדוסטריע-אָרעמען פײנט, װאָס איז נוצלעך בײ אים אָפּצושנײדן, איז געװען לאָדזש. און די דײטשן האָבן געצױגן פאַרעקשנט און האַרט צו דער פאַבריק-שטאָט, צו אירע רײכטימער און קױמענס. שפּאַן נאָך שפּאַן האָבן זײ די רוסן געטריבן, אױף די פיס-טריט זײ געקראָכן. די קאָמענדאַנטן און הערשער פון די פּױלישע עראָבערטע שטעט זענען מערסטנס געװען די פּרײסן, איבערהױפּט די אָסט-פּרײסישע לאַנדבאַזיצער, װאָס קענען די פּאָליאַקן, װאָס האָבן הונדערט יאָר ציט די סלאַװן אין זײער געגנט אונטער די יונקערישע שטיװל געהאַלטן. דער קאָמענדאַנט פון דער שטאָט לאָדזש איז געװען דער פּרײסישער לאַנד-באַזיצער באַראָן פאָן הײדעל הײדעללאָו, דער פאַראָרעמטער אַריסטאָקראַט, װאָס כדי צו פאַרריכטן זײן לאַגע האָט ער די טאָכטער פון לאָדזשער פאַבריקאַנט הײנין הונצע גענומען. ער האָט אין קריג זײער אַ שנעלע קאַריערע געמאַכט, דער באַראָן פאָן הײדעל הײדעללאָו, צוליב זײן גרױסן יחוס און צוליב זײן נאָענטקײט מיט די גענעראַלן פון דער הױפּט-אָנפירונג. ער איז פון אַ קאַפּיטאַן אין רעזערװ ביז אָבערסט דערגאַנגען. דערצו נאָך האָט ער אַ שטאַרקע האַנט אַרױסגעװיזן, אָנגעשראָקן די שטעט און שטעטלעך אין פּױלן, זײ זאָק'ן מורא האָבן פאַר די אַרײנמאַרשירנדיקע דײטשן.

אַ סך פון די פּאָליאַקן האָבן זיך אין די ערשטע מלחמה-טעג שלעכט געהאַלטן צו די דײטשן. אױף אַלע שטאָטישע מױערן, דאָרפישע פּלױטן האָבן גרױסע אױפרופן געהאַנגען, אונטערגעשריבן פון גרױספירשט ניקאָלאַי ניקאָלאַיעװיטש, אױפרופן צו די פּאָליאַקן, אַז די שעה פון פּױלן האָט געשלאָגן, אַז דאָס צעריסענע לאַנד, װעמעס נשמה איז געבליבן אײנהײטלעך, װעט דורך זײן מאַיעסטעטישן גענאָד צוריק פאַראײניקט װערן, װען מען

468

די ברידער אַשכנזי

װעט בײ די שונאים, די דײטשן און עסטרײכער, אָפּנעמען די פּױלישע געביטן. די פױערים האָבן געגלױבט דעם קײסערלעכן צוזאָג. אױך די פױלישע נאַציאָנאַליסטן האָבן געהאַלטן פון די אױפרופן און גערופן די באַפעלקערונג צו גײן אין די רוסיש-פּױלישע לעגיאָנען. דערבײ האָבן זײ אױך געהעצט קעגן ייִדן, אַז זײ זענען די העלפער פון דײטשלאַנד, שפּיאָנען און פאַררעטער.

אין זײערע צײטונגען און פּאַטריאָטישע בלעטלעך האָבן זײ דערצײלט, אַז ייִדן פירן אין די בערד בריליאַנטן פאַר די דײטשן, אַז אין די לױות פירן זײ נישט קײן מתים, נאָר גאָלד פאַרן שונא. די קריסטלעכע קרעמערלעך אין די שטעטלעך, װאָס האָבן געװאָלט פּטור װערן פון די ייִדן, װאָס פאַרקױפן ביליקער, האָבן געמסרט אױף זײ פאַר די רוסישע סאָקדאַטן. אומעטום האָבן די רוסישע קאָמענדאַנטן געהאנגען ייִדן, געשאָסן, אין די טורמעס פאַרשפּאַרט, קײן סיביר פאַרשיקט. אין די דערפער האָבן פּױלישע פּױערים, װאָס האָבן געהאַט מחלוקת מיט די דײטשע קאָלאָניסטן, געמסרט זײ פאַר די רוסן, אַז מיט די פליגלען פון די װינט-מילן גיבן זײ צײכנס צום דײטשן מיליטער. די רוסישע מיליטערישע פירער, װאָס האָבן געליטן אײן מפּלה נאָך דער אַנדערער, האָבן זיך אָנגעכאַפּט אין די מסירות און דעם גאַנצן כעס צו די ייִדן אין די שטעטלעך אױסגעלאָזט. די מענטשן זענען געװען אָנגעשראָקן און האָבן מורא געהאַט אין גאַס זיך צו װײזן, װען די דײטשע טײלן זענען אַרײן, געציטערט זײ אָנװײזן די װעגן, ענטפערן אױף פראַגן. אַמאָל האָט אױך געטראָפן, אַז פון הײזער האָט מען געשאָסן אױף די דײטשע פאָרפּאָסטנס.

דער אָבערסט באַראָן פאָן הײדעל הײדעללאָו האָט דעריבער אָפּגעמאַכט אָנצולערנען די פּױלישע שטעטלעך, אָנשרעקן זײ, זײ זאָלן נישט װאַגן מער אַ האַנט אױפצוהױבן אױף די דײטשע טײלן, זײ זאָלן ציטערן פאַר זײער בליק. ערשטנס, האָט ער געלאָזט אָנצינדן עטלעכע דערפער, כדי די פלאַמען זאָלן װײט אַרום אָנזאָגן די אַנדערע דערפער צו זײן געהאָרכזאַם און אונטערטעניק. צװײטנס, האָט ער געלאָזט פאַרניכטן די שטאָט קאַליש. אין דער פאַרנומענער שטאָט האָט דער טױב-שטומער װאַסער-טרעגער נישט אָפּגעשטעלט זיך אױפן באַפעל פון אַ דײטשן לאַנד-שטורמער, האָט אים דער סאָלדאַט דערשאָסן. עטלעכע מענטשן אין גאַס האָבן גענומען רופן, מאַכן מיט די הענט, אַז דער מענטש איז אַ טױבער. דער סאָלדאַט האָט נישט פאַרשטאַנען און געשאָסן אױף די מענטשן. אַ יונגער באַלעגאָלע האָט דעם סאָלדאַט געװאָרפן אַ שטײן. דער זעלנער איז מיט אַ צעבלוטיקטן קאָפּ אַװעק אין דער קאָמאַנדע. דער אָבערסט באַראָן פאָן הײדעל הײדעללאָו האָט גראָד געהאַלטן אינמיטן טאָג עסן. ער האָט אָפּגעװישט די ליפּן מיט אַ סערװעט, ער האָט אױסגעזופּט דעם לעצטן שלונג ביר און ער האָט געהײסן רופן אױף אַליאַרם. װען די זעלנער זענען זיך צונױפגעקומען, האָט ער באַפױלן דעם מאַיאָר פּרױסקער צו באָמבאַרדירן די שטאָט מיט

די ברידער אַשכנזי

469

אַרטילעריע. הײזער האָבן געקראַכט, אָנגעצונדן זיך, מענטשן זענען װמשוגעים אַרומגעלאָפן איבער די גאַסן און געסלעך. די פירער פון שטאָט זענען געקומען בעטן, אָבער קײן זאַך האָט נישט געהאָלפן. די זעלנער האָבן געשאָסן סיסטעמאַטיש און פּינקטלעך. בײנאַכט האָט די שטאָט געברענט, הונדערטער הרוגים, װײבער, קינדער, אַלטע, זענען געלעגן אױף די שטײנער, אונטער די חורבות. די פלאַמען פון דער ברענענדיקער שטאָט האָבן מײלן װײט געטראָגן די בשורה פון דײטשער נקמה. דאָס האָט אַ פּעולה געהאַט. פון דעמאָלט אָן זענען די דײטשע פאָרפּאָסטנס אַרײן רואיקע אין די פאַרנומענע שטעט און שטעטלעך.

די גענעראַלן פון. שטאַב האָבן גוט אָפּגעשאַצט באַראָן פאָן הײדעל הײדעללאָוס מאַנעװער. ער האָט אַן אײזערנעם קרײץ ' פאַר העלדישקײט געקראָגן. צוליב זײנע פאַרדינסטן, אױך צוליב זײנע קענטשאַפטן מיט דער שטאָט, פון װאַנען ער האָט אַ װײב גענומען, האָט מען אים פאַר קאָמענדאַנט געמאַכט.

מיט אָרדינאַנסן און אַדיוטאַנטן, מיט זײנע הינט און באַגאַזשן איז ער, נאָך דער אַרײנמאַרשירנדיקער אַרמײ, װעלכע האָט פאַר אים די שטאָט דעראָבערט און אָפּגערײניקט, אַרײן אין לאָדזש, װאָס ער האָט פריער אַזױ געהאַסט און פאַראַכט. די סאַפּערן האָבן פאַר אים אָפּגערײניקט דעם אָבערפּאָליצמײסטערס הױז. זײן אַדיוטאַנט, אַ יונגער לײטענאַנט מיט רױטע בעקלעך װי בײ אַ מײדל, װאָס ציט אָן אױף זײן געזיכט זײער אַ שטרענגע מינע, כדי זיך צו מאַכן מענלעך, יונקעריש און ברוטאַל, האָט זיך אױסגעגלײכט װי אַ סטרונע און אָפּגעגעבן אים ראַפּאָרט, אַז דאָס הױז איז זײער פּינקטלעך דורכקאָנטראָלירט געװאָרן און אַז קײן אױפרײסנדיקע מאַטעריאלן זענען נישט געפונען געװאָרן. אָבער באַראָן פאָן הײדעל הײדעללאָו האָט אַ קוק געטאָן פון זײן מאָנאָקל מיט אַ פאַראַכטנדיקן בליק אױף דעם דעראָבערטן הױז און בײז אַ קלאַפּ געטאָן מיט זײן לעדערנע הענטשקע איבער דעם טיש.

— איך בלײבע ניכט אין דיזען שװײנען-האַוז, — האָט ער געזאָגט און געשמעקט מיט דער נאָז, װי ער װאָלט פילן אַ שלעכטן ריח.

ער האָט פונאַנדערגעװיקלט אַ קאַרטע פון דער שטאָט און צוגערופן זײן אַדיוטאַנט צום טיש.

— לײטענאַנט, פּאַסען זי מאַהל אַוף, — האָט ער באַפױלן און מיטן פינגער דורכגעגאַנגען די קאַרטע, — איר זעט אָט די גאַס ! דאָרט איז דאָ אַ פאַבריק און אַ פּאַלאַץ דערלעבען, װאָס איז פאַרנומען פון אַ ייִד. אין דעם פּאַלאַץ װיל איך װױנען, ניכט װאַהר ?

— יאַ װאָהל, הער אָבערסט, — האָט דער לײטענאַנט געענטפערט דינסטפאַרטיק, קוקנדיק מיט מאָפּסישער מורא און אָפּשײ זײן הער אין די אױגן אַרײן.

— רעקװיזירן פּריװאַטע הײזער איז אומבאַקװעם אין די ערשטע טעג, —

470

די ברידער אַשכנזי

האָט ער געמורמלט, — סײדן פון אַזעלכע, פון װעלכע מען האָט געשאָסן אױף אונדזערע טײלן. ניכט װאַהר ?

— יאַ װאָהל, הער אָבערסט, — האָט דאָס אָפיצירל געדונערט.

— אַלזאָ, װי אַזױ רעכנט איר עס דורכצופירן ? — האָט דער באַראָן געפרעגט, קוקנדיק מיט אַ פאָרשנדיקן בליק דעם אַדיוטאַנט גלײך אין די אױגן אַרײן.

— איך װעל אַריבערגײן מיט אַ פּאַטראָל, דורכפירן אַ שטרענגע רעװיזיע, און אױב איך װעל געפינען, אַז מען האָט פון דאָרט געשאָסן, דאַן...

— דאַן זינד זי אײן עכטער דומקאָפּ, מײן ליבער לײטענאַנט, —. האָט דער באַראָן אים איבערגעריסן, — מיר איז אַלצאײנס, צום טײװל, אױב מען האָט יאָ געשאָסן אָדער נישט געשאָסן. אױב מען האָט נישט געשאָסן, האָט מען געדאַרפט שיסן. האַבען זי עס ענדליך בענאָמען ?

— יאַ װאָהל, הער אָבערסט, — האָט דאָס אָפיצירל געענטפערט אַ פאַרשעמטער, רױט װי אַ דאָרפס-מײדל.

— אַלזאָ, איך װיל, אַז אַלץ זאָל זײן גוט דורכגעפירט, אָפּגערײניקט. גאָרנישט איבערלאָזן פון ייִדישן קנאָבל. נעכטיקן װיל איך נאָך הײנט אין פּאַלאַץ. ניכט װאַהר ?

— צו בעפעל, הער אָבערסט ! — האָט דער אַדיוטאַנט אַ דונער געטאָן און מיליטעריש זיך אױסגעדרײט, קנאַקנדיק מיט די באַשפּאָרנטע שטיװל.

פרױ אַשכנזי איז זײער אַ פאַרציטערטע געװאָרן, װען דער דײטשער אָפיציר איז מיט זײנע באַװאָפנטע סאָלדאַטן אַרײנגעקומען אין פּאַלאַץ. איר מאַן איז נישט געװען אין לאָדזש. ער איז אין דער לעצטער מינוט פאַרבליבן אין רוסלאַנד, װוּ ער איז געפאָרן געשעפטלעך. איצט האָט ער מער נישט געקאנט' צוריקקומען. זי איז געבליבן אײנע אַלײן אין דער פרעמדער שטאָט, אײנע אַלײן אין לאָדזש מיט דער גאַנצער פאַבריק, הײזער, פאַרמעגנס, אַרבעטער און פּאַלאַץ. זי האָט קײנעם נישט געהאַט אין דער פרעמדער פּױלישער שטאָט, נישט קײן קרובים, נישט קײן פרײנט. אַלע אירע נאָענטע זענען געװען אין רוסלאַנד, אין לאַנד, פון װעלכן לאָדזש איז איצט פּלוצלונג געװאָרן אָפּגעשניטן, אָפּגעהאַקט, נישט מען קאָן אַהין אַרױספאָרן, נישט אַ בריװ שרײבן, נישט אַ טעלעגראַמע שיקן. דער אײנציקער מענטש אין דער פרעמדער שטאָט איז געװען דער מאַן, מאַקס, װאָס צוליב אים איז זי פון איר הײם אַװעק און זיך דאָ אין דער פרעמד, צװישן פרעמדע מענטשן, באַזעצט. אָבער אױך ער איז געבליבן שטעקן פון דער צװײטער זײט. זי האָט אים געװאָרנט, ער זאָל זיך נישט פאַרהאַלטן, ער זאָל באַצײטנס צוריקקומען, װײל דער שונא איז געשטאַנען בײ דער נאָז, אָבער ער האָט אָפּגעלײגט דאָס פאָרן פון טאָג אױף טאָג.

— פורכטבאַר בעשעפטיקט, — האָט ער געענטפערט אױף אירע אומרואיקע טעלעגראַמעס.

די ברידער אַשכנזי

471

זי איז געװען זײער אײנזאַם, דערשראָקן און אומגליקלעך, די מאַדאַם אַשכנזי, די אַלטע אײנזאַמע עלטערע פרױ, אין גרױסן פּאַלאַץ.

— װאָס איז געשען, מײן הער ? — האָט זי געפרעגט דעם יונגן אָפי - ציר, װאָס האָט זײער אַ קריגעריש פּנים זיך געמאַכט.

— זי זינד די בעזיצערין דעס פּאַלאַצס ? — האָט דער אָפיציר געפרעגט. — יאַ, דאַן בלײבען זי אונטער װאַך.

דער אָפיציר האָט אַװעקגעשטעלט אַ סאָלדאַט לעבן דער דערשראָקענער פרױ און אַלײן מיט די איבעריקע זעלנער דורכגעפירט אַ שטרענגע רעװיזיע. כאָטש מען האָט גאָרנישט געפונען אױסער די פאַרראָסטעטע שװערדן און אַ יעגער-ביקס, װאָס די הונצעס האָבן איבערגעלאָזט אין זײער יעגער-שטוב, האָט דאָס אָפיצירל זײער אַ שװערן פּראָטאָקאָל צונױפגעשטעלט, אַז פון פּאַלאַץ איז אַראָפּגעשאָסן געװאָרן אױף די דײטשע טײלן. די פרױ אַשכנזי איז גענומען געװאָרן אױף אַ שטרענגן פאַרהער. זי האָט מיט רױטע װײבערישע פלעקן אַרום די אױגן געלײקנט, אױפגעװיזן. אַז קײנער האָט נישט געקאָנט שיסן. אָבער דאָס אָפיצירל האָט איבערגעהאַקט.

— װי װאַגט איר די באַהױפּטונג פון אונדזערע סאָלדאַטן אַלס ליגן צו באַצײכענען, מאַדאַם ? — האָט ער געזאָגט מיט געמאַכטן צאָרן, װי ער פלעגט עס זען בײ זײן אָבערסט.

ער האָט זי באַפרײט פון דער זעלנערישער װאַך, ביז עס װעט קלאָר װערן. אָבער אַ באַפעל האָט ער געגעבן, אַז דער פּאַלאַץ מוז גלײך װערן אָפּגערױמט, אַז גאָרנישט, אױסער קלײדער און װעש, טאָר מען אַרױספירן פון דעם אָרט, פון װעלכן מען האָט מיט קױלן די זיגרײכע אַרמײ באַגעגנט.

מאַדאַם אַשכנזי האָט פאַרבראָכן מיט די הענט.

— די הערן װילן מיך אױף דער גאַס אַרױסזעצן, — האָט זי נישט פאַרשטאַנען, — דאָס איז אוממעגלעך.

— לױטע, לאָז ! — האָט דער אָפיציר באַפױלן די סאָלדאַטן זײ זאָלן זיך נעמען באַזעצן דאָס הױז.

די סאָלדאַטן האָבן זיך גענומען צו דער אַרבעט. אַ װאַך-זעלנער האָט זיך גלײך אַװעקגעשטעלט מיטן געװער בײם טױער. אַ צװײטער האָט זיך אַרױפגעדראַפּעט אױפן טױער און איבער דעם באַראָנישן אױסגעשניצטן הערב, װאָס איז פון די הונצעס פאַרבליבן, האָט ער אַ דײטשע פאָן פונאַנדערגעװיקלט און אױסגעהאַנגען. דערנאָך האָט ער אַ ברעטל מיט אױסגעברענטע בוכשטאַבן „בעשלאַגנאַמט" אױפן טױער אָנגעהאָנגען.

מאַדאַם אַשכנזי האָט זײער אײלנדיק פאַרפּודערט די רױטע װײבערישע פלעקן אין פּנים, אױסגעפּוצט זיך פאַרן שפּיגל און געהײסן דעם קוטשער שפּאַנען די קאַרעטע. מיטן װײבערישן שירם פעסט אין דער אַלטער האַנט, װי זי װאָלט װײניקסטנס אַ שװערד געהאַלטן, מיט אױפגעקאָכט בלוט, מיט גערעכטע טענות אין מױל, האָט זי זיך געלאָזט איבער די לאָדזשער גאַסן, אָפיצירן און זעלנער אָפּגעשטעלט און דערגאַנגען דעם קאָמענדאַנטס קװאַר-

472

די ברידער אַשכנזי

טיר. ביז צום קײסער אַלײן איז זי געװען גרײט צו פאָרן און פאָדערן גערעכטיקײט. אָבער מען האָט זי צום קאָמענדאַנט נישט צוגעלאָזט.

— קײן צוטריט ! — האָבן די װאַכן בײם טױער געגאָרגלט, — לאָז !

נאָך אין זעלבן אָװנט איז באַראָן פאָן הײדעל הײדעללאָו אין זײן אױטאָמאָביל אַריבערגעפאָרן צום פּאַלאַץ, װעלכן ער האָט נאָך גוט געדענקט פון פריערדיקע צײטן. דער אַדיוטאַנט האָט אים אַזאַ ערנסטן ראַפּאָרט אָפּגעגעבן װעגן דעם אױסרעװידירטן פּאַלאַץ, גלײך װי דאָס װאָלט געװען אַ ריטערלעכער שלאָס, פון װעלכן מען האָט פון פײלן באַשאָסן די עראָבערער זײנע.

— שײן, שײן, — האָט דער קאָמענדאַנט אים געלױבט, אױסהערנדיק מיט אײן אױער די קאָמעדיע.

ער איז מיט שטאָלצע טריט אַרױף איבער די ברײטע מאַרמאָרנע טרעפּ, באַדעקטע מיט טעפּעכער. ער איז אַרײן אין די זאַלן און ברײט זיך אַרײנגעװאָרפן אין אַ װײכן פאָטעל, אױסציענדיק די לאַנגע פיס מיט די הױכע שטיװל.

— נעט, — האָט ער געברומט, קוקנדיק אַרום זיך אױף דעם מעבל און שטױסנדיק מיטן שפּיץ שטיװל אַלץ, װאָס איז אים געלעגן נאָענט. ער האָט זיך אַװעקגעשטעלט דערנאָך בײם גרױסן שפּיגל, װאָס איז געװען אײנגעמױערט אין דער װאַנט איבערן מאַרמאָרנעם קאַמין, און זיך באַטראַכט אין דער גאַנצער אױסגעצױגענער גרױס. אַ הױכער, אַ קנאָכיקער, אַ צעקנײטשטער, מיט אַ גלאַנציקן פּיקעלהױב אַראָפּגערוקט איבער די אױגן, מיט אַ גרױער מיליטערישער פּעלערין, מיט הױכע שטיװל מיט שפּאָרן, אײנגעצױגן אין רימען, באַװאָפנט מיט אַ שװערד, אױסגעצירט די ברוסט מיט מעדאַלן, איז ער אַלײן געװען צופרידן פון זיך אין שפּיגל. דער פּיקעלהױב מיט דעם אַראָפּגעלאָזטן לעדערל איבער דעם קין האָט א,-ם צוגעגעבן רױמערישקײט. ער האָט געמאַכט אַ שטרענג געזיכט, צו אַ רױמישן קריגס-פירער צו װערן ענלעך. ער האָט זיך געפילט אינגאַנצן װי אַ פּאַטריציער אױף פרעמדער באַזיגטער ערד.

אױפן טיש אין עס-צימער איז געשטאַנען אַ געדעקטער טיש מיט אַלעם גוטן, װאָס דער פּאַלאַץ-קוכער האָט צוגעגרײט און דער קאַמערדינער, דער דײטש, האָט אַרײנגעטראָגן. באַראָן פאָן הײדעל הײדעללאָו האָט אַ שמעק געטאָן צום עסן און געבליבן צופרידן פון ריח. דער קאַמערדינער האָט אױסגעװישט מיט אַ סערװעטל דאָס העלדלז פון אַ פאַרבלאָטיקטער פלאַש און אָנגעגאָסן װײן. דער באַראָן האָט אױסגעזופּט גיריק דעם בעכער.

— נאָך פון גאָטזעליקן באַראָנס קעלערן, עקסעלענץ, — האָט דער קאַמערדינער געזאָגט מיט חניפה.

— נעם מיר די שװערד אַראָפּ ! — האָט דער באַראָן באַפױלן. —— אױך די שטיװל.

די ברידער אַשכנזי

דער קאַמערדינער האָט די שװערד גלײך אַרונטערגענומען. מיט ' י שטיװל איז עס אים אָנגעקומען שװערער. דער באַראָן איז אין כעס גע יװאָרן װאָרן און אים אָפּגעשטױסן מיטן פוס.

— אומגעשיקטער טױפל ! שנעלער, שװײן-הונד !

דער קאַמערדינער האָט זיך צוגעשאַרט און װידער גענומען ציען דעם געפּאַסטן שטיװל. נאָך יאָרן פון לאַקײאישער באַלײדיקונג צו דינען בײ אַ ייִד, װאָס װײסט נישט װי אַזױ אומצוגײן מיט אַ דינער, װאָס שרײט נישט און לאָזט זיך נישט באַדינען, האָט ער װידער דערפילט איצט אַ טעם אין זײן דינסט. ער האָט געהאַט איבער זיך אַ הער.

דער באַראָן האָט געגעסן מיט אַפּעטיט די גוטע מאכלים, מיט הנאה געזופּט דעם װײן און נישט אױפגעהערט קוקן אַרום זיך, אױף יעדער קלײניקײט אין עס-שטוב. צום גוטן טעם פון עסן און טרינקען, האָט ער נאָך געפילט דעם ספּעציעלן טעם פון עסן רױב, פון טרינקען װײן פון דעראָבערטע קעלערס, װי אַ חיה, װאָס האָט מער הנאה פון דער פאַרציקונג װי פון עסן, װי די עלטער-זײדעס זײנע, די רױב-ריטער, װאָס האָבן געלעבט פון מאָרדן און רױבן.

װען דער דינער האָט אים פאַרן שלאָף אױסגעטאָן, אַראָפּגעצױגן פון אים די מיליטערישע קלײדער, די אַלע עפּאָלעטן, מעדאַלן און אים געװאַשן אין באָד-צימער, איז פון דעם באַראָן געבליבן אַ העלפט. אַ בלאַסער אַלטער מאַן מיט אָנגעצױגענע בלױע אָדערן אױף די װײסע דאַרע פיס, מיט אַן אײנגעפאַלענעם בױך, מיט שלאַבערדיקע אברים איז געשטאַנען אונטער דעם פליסנדיקן װאַסער און מיט ברױן-און-בלױען אַלטן לײב אָרעם אַרױסגעשײלט זיך פון װײסן מאַרמאָר. גאָרנישט זיגערישעס און רױמישעס אין געװען אין דעם קערפּער, װאָס האָט אױסגעזען װי אַ דאַרער אַלטער האָן, װאָס מען האָט אָפּגעפליקט די פאַרביקע פעדערן פון אים.

— שנעל, שנעל ! — האָט דער באַראָן געיאָגט דעם דינער, װאָס האָט אים געריבן מיט אַ שװאָם.

ער האָט געװאָלט װאָס שנעלער זײן אָנגעטאָן.

שױן ליגנדיק אין ברײטן בעט פון לואי דעם פופצנטן, אײנגעהילט אין בעטצײג פון זײד און פון האַפטן, האָט ער צוגערופן צו זיך דעם אַדיוטאַנט, דאָס יונגע אָפיצירל מיט די רױטע בעקעלעך װי בײ אַ דאָרפס-מײדל, און געהײסן אים פאָרלײענען די װיכטיקע נײעס. דער אָפיציר האָט אים איבערגעלײענט עטלעכע באַריכטן פון שטאָט, דערלאַנגט אים אױך אַ צעטל פון טױט-פאַראורטײלטע פאַר שפּיאָנאַזש. דער באַראָן האָט אַפילו די נעמען זײערע נישט איבערגעלײענט און נאַכלעסיק אונטערגעשריבן.

דערנאָך האָט ער דעם אַדיוטאַנט זײנעם אָנגענומען פאַר אַ האַנט און אים גענומען גלעטן די רױטע בעקעלעך מיט די קנאָכיקע פינגער.

— דו שײנער בוב, — האָט ער געשעפּטשעט מיטן אַלטן מױל, װאָס די צײן זײנע האָבן זיך געװײקט דערלעבן אין אַ גלאָז װאַסער אױפן טישל.

474

די ברידער אַשכנזי

דאָס אָפיצירל האָט זיך באַגאָסן מיט רױטקײט.

— הער אָבערסט, נײן דאָך ! — האָט ער פאַרשעמט געברומט.

דער באַראָן האָט אים מיט קנאָכיקע הענט געצױגן צו זיך.

ער האָט זיך װידער געפילט דער רױמער...

קאַפּיטל צװײ

מאַקס אַשכנזי האָט אַריבערגעטראָגן לאָדזש קײן פּעטערבורג, װאָס האָט לױט אַן אַלערהעכסטן באַפעל גערופן זיך פון איצט אָן נישט מיטן פריערדיקן אַלטן דײטשן נאָמען, װאָס פּעטער דער גרױסער האָט דער שטאָט געגעבן, נאָר מיטן רײן סלאַװישן נאָמען — פּעטראָגראַד.

שױן באַלד נאָך דעם ערשטן מאָל, װאָס די דײטשן האָבן פאַרנומען לאָדזש אין דערנאָך צוריק אַרױס, האָט מאַקס אַשכנזי אָריענטירט זיך אױף רוסלאַנד. ערשטנס, האָבן די רוסן, גלײך אין אָנהױב מלחמה, אַרױסגעפירט די רעגירונגס-בענק פון פּױלן און אַריבערגעפירט זײ קײן רוסלאַנד. קײן גאָלד האָט מען אינגאַנצן נישט אױסגעצאָלט מער און אַפילי באַנקנאָטן האָט מען אױך אין פּױלן נישט אַרױסגעגעבן אױף די באַנקביכלעך. אַשכנזי האָט געהאַט אַ סך געלטער, שװערע געלטער, ליגן אין די רעגירונגס-בענק, אױך האָט ער פיל װערט-פּאַפּירן, אַלערלײ אָבליגאַציעס געהאַט, פון װעלכע ער האָט גוטע קופּאָנען, װי תּבואה פון פעלדער, געשניטן. דאָס אַלץ האָט איצט אין פּױלן, װאָס איז נאָענט בײ דער דײטשער גרענעץ, און מער נאָך אין לאָדזש, װאָס ליגט די דײטשן בײ דער נאָז, גאָר קײן װערט נישט געהאַט. מען האָט קײן פּרוטה דערפון נישט געקאָנט אַרױסקריגן. אַנדערש איז עס געװען אין רוסלאַנד, װאָס איז װײט פין פראָנט געװען.

צװײטנס, איז זײן פאַרמעגן מער אין רוסלאַנד װי אין פּױלן געלעגן. איבער אַלע עקן פון דער גרױסער אימפּעריע, ביז דעם װײטן מזרח, זענען די סחורות פון אַשכנזיס פאַבריקן געװען פאַרװאָרפן. מאַסן חובות האָט ער בײ די רוסישע סוחרים געהאַט. דריטנס, האָט אַשכנזי געװוּסט, אַז אָן רוסלאַנד איז לאָדזש אַן אָפּגעריסן גליד, װאָס האָט נישט פון װאַנען קײן לעבן צו ציען, אַז אָן רוסישן מאַרק זענען אַלע פאַבריקן קײן שמעק טאַבאַק נישט װערט. בײ זײן גאנצן דײטש רעדן און פירן זיך דײטשיש, האָט ער געקענט די דײטשן, אַז בײ זײ איז שװער אַ גראָשן צו פאַרייִנען, אַז זײ זענען אַלײן מער בעלנים אױף אַרױסציען געלט, װי געבן צו פאַרדינען געלט. דער רוס איז ברײט, נישט אױסגערעכנט, און מען קאָן מאַכן געלט בײ אים, װען מען פאַרשטײט אַן עסק. אױסער דעם דאַרפן די דײטשן נישט די לאָדזשער אינדוסטריע. זײ האָבן אַלײן איבערגענוג אײגענע סחורות. זײ װילן עראָבערן פּױלן בלױז אױף צו קאָנען אַרױספירן

די ברידער אַשכנזי

175

פון דאָרט ברױט און אַרײנפירן די אײגענע סחורות. זײ װעלן אַלץ טאָן, כדי די לאָדזשער אינדוסטריע צו פאַרניכטן. ער האָט זײ געקענט, די דײטשן, נישט אײנמאָל מיט זײ עסקים געהאַט. ער האָט געװוּסט, אַז אױב מאַכן עפּעס, קאָן מען נאָר אין רוסלאַנד, װאָס איז גרױס, ברײט, האָט קײן אינדוסטריע נישט, װאָס נױטיקט זיך אין מענטשן אַזעלכע װי ער, אין בײער און אָרגאַניזאַטאָרן. די דײטשן, האָט ער געװוּסט, קענען בעסערדי די מלאכה פון לאָדזש. און טאַקע, װי נאָר די מלחמה האָט זיך אָנגעהױבן, איז ער געװען מער אין רוסלאַנד װי אין לאָדזש. ער האָט באַצײטנס מאַסן סחורה אַרױסגעפירט פון שטאָט, די לאַגערן זײנע אױסגעלײדיקט. עס איז געװען נישט לײכט אַרױסצופירן די סחורות. די צוגן זענען פאַרנומען געװען מיט סאָלדאַטן, אַמוניציע. אָבער דער קאָמענדאַנט פון שטאָט האָט אים די זאַך אײנגעאָרדנט. פאַר אַ גרױסער מטבע האָט ער אַרױסגעגעבן פאַפּירן אשכנזיס פאַבריק, אַז די סחורות זענען זײער נױטיק פאַר דער אַרמײ. דאָס האָט אַלע פאַרשלאָסענע טירן געעפנט. אין גרױסע לאַגערן אין פּעטערבורג, װאָס רופט זיך איצט פּעטראָגראַד, האָט אַשכנזי זײנע סחורות אַװעקגעלײגט. זײ זענען געװאקסן אין פּרײז מיט יעדן טאָג.

ער האָט אױך געװאָלט אַריבערפירן די פאַבריק זײנע, אַלע מאַשינען און שטולן. עס איז געװען נישט לײכט אַזאַ זאַך דורכצופירן. אָבער אַשכנזי האָט זיך פאַר שװערע זאַכן נישט אָפּגעשטעלט., קײן שום זאַך האָט אים נישט פאַרשאַפט אַזאַ הנאה װי דורכצופירן זאַכן שװערע, אוממעגלעכע. װאָס שװערער די צױמען זענען פאַר אים געשטאַנען, אַלץ מער חשק האָט ער געהאַט די הױכע צױמען אַריבערצוקלעטערן. מיט זײן נישט-איבעריק גוטן רוסיש האָט ער פונדעסטװעגן געקאָנט צו די גרעסטע לײט אָנשלאָגן. מיט רײד שכלדיקע און קלאָרע, װאָס קריכן אין קאָפּ אַרײן און צעגײען זיך אין מוח װי גוטער בױמל, האָט ער געקאָנט אױפװײזן די גרעסטע לײט פון הינטער-לאַנד, װאָס האָבן זיך אין מיליטערישע קלײדער פון רױטן קרײץ אַרומגעדרײט, אַז זײן אַרױספירן די פאַבריק פון לאָדזש, באַװאָרענען זי פון אַרײנפאַלן צו די דײטשן און אַריבערפירן זי אין אינדוסטריעאָרעמען רוסלאַנד, איז אַ גרױסער נוצן פאַרן לאַנד ; אַז סהורות זענען נױטיק פאַר דער אַרמײ נישט װײניקער װי אַמוניציע, און דעריבער דאַרף מען אים צוהעלפן אַרױסצוראַטעװען באַצײטנס זײן פאַבריק. ער האָט שױן טאַקע היפּשע טײלן גענומען אַרױספירן. ער האָט געאַרבעט, מיט גרױסע לײט זיך באַגעגנט, מיט מיליטער-לײט געטרונקען, מתנות זײ געגעבן, פאַרקאָכט געװען אין זײן פּלאַן. אָבער דערװײל איז לאָדזש צום דריטן מאָל אָפּגעריסן געװאָרן און אַשכנזי איז געבליבן נישט אַהין, נישט אַהער — אַ העלפט מאַשינען זענען געבליבן אין לאָדזש, די אַנדערע העלפט אױף די באַנען איבער רוסלאַנד.

מאַקס אַשכנזי האָט מיט זײנע נערװעזע פינגער זײער גיך צעשױבערט זײן שפּיץ בערדעלע, װאָס איז שױן היפּש גרױ געװען, װען די באַקאַנטע מײ

476

די ברידער אַשכנןי

ליטער-לײט זײנע האָבן אים בסוד געזאָגט, אַז דאָס מאָל איז שױן לאָדזש פאַרפאַלן, נישט צוריקצונעמען. אַ האַלבע פאַבריק זײנע איז געבליבן דאָרט, אױך סחורה אַ סך אין די לאַגערן און זײן פרױ אײנע אַלײן אין פּאַלאַץ, אין דער פרעמדער שטאָט. אָבער שטאַרק רײסן זיך צו דער פאַרנומענער שטאָט האָט ער גאָרנישט פּרובירט. ער האָט עס געלאָזט אױף דער מערכה. אַז עס װעט גײן גלײך, די שטאָט װעט צוריק אַרײן צו די רוסן, איז גוט. מוסר-נפש זײן זיך, כדי אַרײנצוקריגן זיך קײן לאָדזש, האָט ער קײן חשק נישט געהאַט. ער האָט אין דער שטאָט מער נישט געגלױבט, געהאַלטן זי פאַר אַ פאַרפאַלענע.

אָבער אַזױ װי ער האָט נישט געקאָנט קומען קײן לאָדזש, האָט ער לאָדזש אַראָפּגעברענגט קײן פּעטערבורג.

אױף די רוסישע באַנען, ליניעס, װאָקזאַלן, צעװאָרפן און צעטרענצלט, האָבן זיך געװאַלגערט מאַשינען, מעכאַנישע װעבשטולן, טײלן פון פאַרשײדענע פאַבריקן, װאָס מען האָט פון לאָדזש און די אַרומיקע אינדוסטריעשטעט עװאַקואירט. נישט נאָר זײנע מאַשינען, נאָר אױך מאַסן מאַשינען פון אַנדערע לאָדזשער פאַבריקאַנטן, װאָס האָבן אַלײן נישט געװוּסט װוּ זײער פאַרמעגן װאַלגערט זיך. זײ זענען געבליבן פאַרשטעקט, פאַרװאָרפן אין גרױסן טומל און אומאָרדענונג בײ דער גיכער מיליטערישער עװאַקואַציע, זײ האָבן זיך געװאלגערט אין די פּאַק-קאַמערן, אונטער בלױזן הימל, געראָסטעט און קאַליע געװאָרן. אױך האָבן זיך סחורות אָן אַ שיעור אַרומגעװאַלגערט. אַשכנזי האָט זיך גענומען צו מאַכן אַן אָרדענונג אין די װאָגלדיקע לאָדזשער מאַשינען און סחורות, צונױפנעמען דאָס צעקראָכענע לאָדזש און אַװעקשטעלן עס צוריק אױף אַן אָרט, אין סאַמע פּעטערבורג אַלײן. אין ברײטן סױבלענעם פּעלץ און היטל, װאָס זאָל אים מאַכן ברײטער און אָנזעעװדיקער, ענלעך צו אַ רוסישן מענטש, איז ער אַרומגעפאָרן אין שליטנס איבער די פּעטערבורגער גאַסן, צו מיליטער-לײט און פינאַנסיסטן אָנגעקומען, צו מיניסטאָרן זיך דערשלאָגן, צו די גרעסטע אַמטן און פּאַלאַצן, און גערעדט, געגעבן צו פאַרשטײן, ביטעס דערלאַנגט, אונטערגעשמירט, געטאָן אַלץ, אַבי קאָנטאַקט אָנצובינדן, פּאַפּירן אַרױסצוקריגן, בריװ, רעקאָמענדאַציעס, ערלױבענישן רײזע-שײנען. װי אַ װיכער האָט ער זיך אַרומגעטראָגן אין צעיאַכמערטן פּעטערבורג, נישט געגעסן, נישט געשלאָפן, נישט גערוט, נאָר געאַרבעט, גערעדט, געלאָפן, געטאָן, ביז ערהאָט האָט זײנס נישט דורכגעזעצט.

מיט אײזערנע פּאַפּירן אין די הענט, אַז אַלע װעגן זענען פאַר אים פרײ, אַז אַלע זאָלן אים אַרױסװײזן הילף אין זײן אַרבעט, איז ער אַרומגעפאָרן איבער דעם גרױסן רוסלאַנד, אױף אַלע ליניעס, דעפּאָס, סטאַנציעס און צונױפגעזאַמלט די װאַלגערנדיקע לאָדזשער מאַשינען, סחורות, רױשטאָפן, װאָס זענען געװען פונאַנדערגעװאָרפן אין אַלע לעכער. אַ װילדער פּלאָנטער זענען איצט געװען די רוסישע באַנען. די דײטשן האָבן מיט

די ברידער אַשכנזי

477

יעדן טאָג מער נײע שטעט פאַרנומען. די גאַנצע רוסישע הערשאַפט פאַר הונדערט יאָר אין פּױלן, איז געלאָפן פון שונא, געיאָגט קײן רוסלאַנד. אױף די באַנען האָבן זיך געשלעפּט באַמטע, פון גובערנאַטאָרן ביזן לעצטן פאָליציאַנט, פון אַן אַרכימאַנדריט ביז אַ גלאָקן-קלינגער. ריכטער, שעפן פון דער פּאָליטישער פּאָליצײ, פּאָליצײמײסטערס, פּראַװאָסלאַװנע נאָנעס, רוסישע סוחרים, צענזאָרן, גימנאַזיע-לאַקײען, תּלינים, פּאָפּן, זשאַנדאַרמען, גרענעץ-באַמטע, אַלע מיט זײערע װײבער און קינדער, מעבלען און פּעק, געלט-ביכלעך און איקאָנעס, קאַזיאָנע פּאַפּירן און אַרכיװן, קירכן-חפציס און צאַרישע פלאַגן, זענען זײ געלאָפן אין פּאַניק פון פּױלן צום גרױסן רוסלאַנד.

אין סאַניטאַר-װאַגאָנען, לאַסט-װאַגאָנען זענען פאַרװוּנדעטע געפאָרן, טױזנטער, צענדליקער טױזנטער, בלוטנדיקע, װײטיקדיקע, גוססדיקע אין שטאַרבנדיקע. אױף יעדער סטאַנציע האָט מען די טױטע אַראָפּגעטראָגן, כדי אױף זײערע בעטלעך און שטרױ נײע אַרײנצולײגן. אָנגעשטאָפּט, אײנגעקװעטשט. װי הינער אין אַ שטײג, זענען געפאַנגענע געפאָרן, צענדליקער טױזנטער עסטרײכער, װאָס מען האָט קײן סיביר געפירט. פון אַלע פּױלישע טורמעס זענען אַרעסטאַנטן געפאָרן, גנבים און פּאָליטישע, פּױערים, װאָס האָבן די דײטשן אָנגעװיזן אַ װעג, פּאַסטעכער, װאָס האָבן געקנאַלט מיט די בײטשן אױף די בהמות און װאָס די רוסן האָבן אָנגענונ'ען פאַר געהײמע סיגנאַלן צום שונא, אַלערלײ פאַרדעכטיקטע אין שפּיאָנאַזש און אין פאַרראַט. אַלטע און יונגע, װײבער און קינדער, תּמעװאַטע פּױערלעך און שטאָטישע אַרבעטער, דײטשע קאָלאָניסטן, רוטענישע פּױערים, גאַליציאַנער ייִדן מיט פּיאות, גלחים, רבנים, באַגרעבער, סוחרים, גאַסן-יונגען דעזערטירן, צונױפגעמישט, צונױפגעקנױלט, זענען אין אַרעסטאַנטן-װאַגאָנען געפאָרן, באַװאַכט פון קאָנװאָיען. זײ האָבן נישט געװוּסט, די מענטשן, פאַרװאָס מען האָט זײ אַרעסטירט, װוּ מען פירט זײ, װען מ'װעט זײ משפּטן. קײנער האָט עס זײ נישט געקאָנט זאָגן. אַפילו קײן פּאַפּירן זענען װעגן זײ נישט געװען. זײ האָבן בלױז געװוּסט, אַז זײ זענען אַרעסטאַנטן.

מער פון זײ אַלע האָבן זיך געשלעפּט אַרױסגעטריבענע ייִדן, גאַנצע שטעט און שטעטלעך האָט ניקאָלאַי ניקאָלאַיעװיטש פון פּױלן און ליטע אַרױסגעטריבן, כדי דערמיט צו פאַרדעקן זײן שליממזלדיקע הױפּט-אָנפירונג, זײנע װיסטע מפּלות. װי די סטאַדעס האָבן די קאָזאַקן זײ געטריבן פון זײערע הײמען, פאַרברענט זײערע הײזלעך און קרעמלעך. אַלטע און יונגע, װײבער און קינדער, קימפּעטאָרינס און קראַנקע, מיט בעטגעװאַנט און פּעקלעך, מיט שבתדיקע לײכטער און מיט אָפּגעראַטעװעטע ספר-תורהס, האָבן זײ זיך געשלעפּט אין לאַסט-װאַגאָנען, אױף װעלכע עס איז געשריבן, אַז זײ דינען פאַר פערציק מענטשן אָדער פאַר זעקס פערד, אָבער אַרײנגעפּאַקט האָט מען אין יעדן פון זײ צו הונדערטער מענטשן. עלנטע, אומגליקלעכע,

478

די ברידער אַשכנזי

הונגעריקע, האָבן זײ זיך געצױגן איבער דעם גרױסן רוסלאַנד, אונטער דער װאַך פון באַװאָפנטע סאָלדאַטן. אױף די סטאַנציעס האָבן אױפגעהעצטע סאָלדאַטן זײ געזידלט, געשלאָגן, אין פּנים געשפּיגן, שפּיאָנען גערופן. מען האָט די מענטשן נישט אַראָפּגעלאָזט נעמען קײן ביסל הײס װאַסער אין די װאָקזאַלן, רופן אַ דאָקטאָר צו אַ קראַנקן, אַפילו אױף קײן מענטשלעך געברױך האָט מען נישט אַראָפּגעלאָזט. אין הונגער און אין שמוץ, אין געדיכטעניש און אין ענגשאַפט האָבן קינדער געקרענקט ; טיפוס, דיפטעריט, שאַרלאַך, כאָלעריע האָבן געברענט און געטױט. בײ יעדער גרעסערער שטאָט, װוּ די ייִדישע אײנװױנער האָבן צו די הײמלאָזע שפּײז געבראַכט, האָט מען זײ דערפאַר מתים אַרױסגעגעבן, צו טאָן זײ זײער רעכט אין פרעמדע ערטער.

צװישן אָט די אַלע סטאַנציעס, אין גרױסן מיש-מאַש און טומל, פּלאָנטער, כאַָס, אומגליק און פאַרצװײפלונג, װוּ אײנער האָט נישט געװוּסט פון צװײטן, װוּ די באַן-באַמטע האָבן זיך געפּלאָנטערט און נישט געװוּסט װוּ אײן, װוּ אױס, האָט מאַקס אַשכנזי מיט זײנע מענטשן אַרומגעשלעפּט זיך, געלאָפן פון אָרט צו אָרט, געזוכט, גענישטערט, געשמעקט, אױסגעשנאַפּט, כדי אױסצוגעפינען די לאָדזשער פאַרמעגנס, װאָס זענען געװען פאַרפּלאָנטערט אין דער גרױסער צאַפּלדיקער, בלוטיקער און אומגליקלעכער קנױל.

ער האָט זײ געפונען, פון אונטער דער ערד אַרױסגעקריגן. ער האָט די באַמטע נישט אָפּגעלאָזט. געבעטן, געפאָדערט, געלט זײ געגעבן, אַבי צו דערגרײכן זײנס. מיט דעם ברײטן פוטער, מיטן סױבעלנעם היטל, מיט דעם פּאָרטפעל פּאַפּירן און געלטער, האָט ער זיך אַרומגעטראָגן צװישן פּײן און לײדן נאָך זײן לאָדזשער קעניגרײך. און ער האָט עס דעראָבערט ער האָט לאָדזש קײן פּעטערבורג געבראַכט, די מאַשינען צוזאַמענגעשטעלט, רעמאָנטירט, צונױפגעפּאסט פרעמדע טײלן, אַן אָרדענונג אין כאַָס אַרײנגעטראָגן, פאַבריקן אױפגעשטעלט, װאָס האָבן װי אין לאָדזש אױף דער גאַנצער פּאַרע געאַרבעט, צו עטלעכע שיכטן אַ טאָג, באַזאָרגט די אַרמײ מיט לײװנט, קאָרט און װאָל. ,

דער אַלטער גענעראַל, דער פירער פון דער אינטעדאַנטסטװע, װאָס האָט בײ אים די סחורות פאַר דער אַרמײ צוגענומען, האָט אים באַװוּנדערט.

— װי אַזױ האָט איר עס צוזאַמענגעשלעפּט, מאַקס אַבראַמיטש, — האָט ער נישט פאַרשטאַנען, — דאָס, װאָס אונדז, מיליטער-לײט, גיט זיך נישט אײן אין דעם גרױסן פּלאָנטער ?

— מיט װילן און מי, עקסעלענץ, — האָט אַשכנזי געענטפערט.

— אפשר גאָר געדאַרפט אײך איבערגעבן די הױפּט-אָנפירונג, — האָט דער אַלטער גענעראַל געשפּאַסט שטיל און זיך פונאַנדערגעזיפצט עטלעכע מאָל, — עך, רוסלאַנד, דער טײװל זאָל דיך נעמען !...

װי אין לאָדזש אַמאָל, האָט איצט אַשכנזי אין דער רוסישער הױפּט-

די ברידער אַשכנזי

479

שטאָט אן אַקציע-געזעלשאַפט פון אַלע פאַרװאָגלטע לאָדזשער פאַבריקאַנטן געמאַכט, די מענטשן צונױפגענומען, אָרגאַניזירט, פאַראײניקט, פון יעדנס טײלן און פאַרמעגן אײן גרױסע געזעלשאַפט געמאַכט, לאָדזש אין פּעטערבורג אױפן װיבאָרגסקער אינדזל אַװעקגעשטעלט. װי דאָרט, איז ער אױך דאָ דער פירער פון אַלע געװאָרן, דער קעניג פון לאָדזש. ער האָט אַרױסגעלאָזט די סחורות, פעסטגעשטעלט פּרײזן, אָנגענומען באַשטעלונגען און זײער גוטע געשעפטן געמאַכט. קײנער האָט נישט אַזױ גוט, ראַיעל און לײטיש געגעבן צו פאַרדינען װי די מיליטער-לײט פון דער אינטעדאַנטסטװע ; זײ האָבן ליב געהאַט צו געבן צו פאַרדינען אַ רובל און אַלײן צו פאַרדינען אַ רובל.

אַפילו קײן טורקעסטאַן איז אַשכנזי אַװעק, ריזיקע פּעק הײמישן בײנװ אײנגעקױפט, כדי נישט אָפּצושטעלן לאָדזש אױף קײן אײן מינוט אין מעת-לעת. מען האָט געאַרבעט זיבן טאָג אין דער װאָך, אַפילו אין זונטיק און אין יום-טובים. אַז די מאַשינען זענען געװען װײניק, האָט ער איבער פאַרשידענע רוסישע שטעט, װוּ אַלטע פאַבריקן געפינען זיך, מענטשן אַװעקגעשיקט און די מאַשינען בײ די באַלעבאַטים אָפּגעקױפט. קײן שום געלט איז נישט געװען צו טײער. די באַשטעלונגען האָבן אַלץ געדעקט מיט ריוח. „לאָדזש" איז געװאקסן מיט יעדן טאָג, אױסגעשפּרײט זיך, פאַרגרעסערט.

— איר װעט זען, װאָס איך װעל נאָך פון דעם „לאָדזש" מאַכן, —האָט אַשכנזי גערעדט מיט שטאָלץ צו די מענטשן פון דער לאָדזשער געזעלשאַפט אױף די באַראַטונגען, װאָס ער האָט יעדן שבת-צו-נאַכטס געמאַכט. — עס װעט װאַקסן װי אױף הײװן.

מער װי אין לאָדזש אַלײן האָבן זיך די לאָדזשער דאָ געהאַלטן צוזאַמען, צונױפגעקומען זיך אין די אָװנטן, טײ געטרונקען, גערעדט װעגן לאָדזש, װעגן די נײעסן, װאָס קומען פון דאָרט אין די צײטונגען, װעגן בריװ, װאָס קומען אַמאָל אָן דורך דעם רױטן קרײץ, גײענדיק דורך דער שװײץ ביז רוסלאַנד חדשים לאַנג. זײ האָבן אױך אַן אײגענע לאָדזשער געזעלשאַפט געשאַפן, װוּ מען האָט געדאַװנט אַמאָל אין אַ פרײען שבת אָדער אױף אַ יאָרצײט, און געטאַנצט אױף אַ קאַרנאַװאַל-באַל. דאָרט האָט מען אױך געשאַפן געלט פאַר לאָדזשער אָרעמעלײט, װאָס האָבן זיך געװאַלגערט אין רוסלאַנד, אסיפות געהאַלטן, קהל-זאַכן באַזאָרגט, כיבודים זיך אײנגעטײלט. מאַקס אַשכנזי האָט תּמיד געװוּסט װי אַזױ צו מאַכן אַן אײנדרוק מיט עפּעס גאָר אַ קלוג װערטל, מיט אַ גוטן אײנפאַל און המצאה.

— איך האָב עס, מײנע הערשאַפטן, געזאָגט דעם גענעראַל פון דער אינטעדאַנטור, דער האָט פורכטבאַר געלאַכט, — האָט ער זיך באַרימט אין זײן לאָדזשער דײטש, װאָס ער, אַזױ װי אַלע פון דער לאָדזשער קאָלאָניע האָבן נישט אױפגעהערט באַנוצן אין דער רוסישער הױפּט-שטאָט.

מער װי מיט אײגענע, האָט מאַקס אַשכנזי געהאַלטן זיך מיט פרעמדע,

480

די ברידער אַשכנזי

מיט די רוסן, קודם-כל מיט די מיליטער-לײט, מיט װעלכע ער האָט עסקים געהאַט. נישט קײן טרינקער, אַ קנאַפּער בעלן אױף רעסטאָראַנען און װײנען, האָט ער פונדעסטװעגן אָפט אַרומגעפירט זיך מיט אָפיצירן, הױכע באַמטע איבער די גרעסטע רעסטאָראַנען, װוּ ציגײנערס האָבן געטאַנצט און געזונגען און װײן האָט זיך געגאָסן, כאָטש טרינקען איז געװען פאַרבאָטן. אים האָט געעקלט פון דעם שיכרות, פון װאַרפן פלעשער אין דער ערד, צעברעכן שפּיגלען, מאַכן היזקות, טרײבן אױסגעלאַסנקײט און שפּילן אין קאָרטן. ער האָט די אַלע זאַכן נישט פאַרשטאַנען, נישט באַגריפן די הנאה, װאָס מענטשן האָבן דערפון. ער האָט גאָרנישט געהאַלטן פון די צעהוליעטע גױים, װאָס אין שיכרות רואינירן זײ אַנדערע און זיך. בײ אים איז דאָס גרעסטע פאַרגעניגן געװען זאַמלען, אַרײננעמען אין די הענט, עראָבערן, בױען. אָבער ער איז מיט די לײט מיטגעגאַנגען, געמאַכט זיך מיטוליען, מיט געלט געװאָרפן װאָרעם ער האָט מיט די מענטשן געשעפטן געפירט, קאָנטאַקט אָנגעקניפּט, און קײן בעסערער װעג װי די גרױסע רעסטאָראַנעיאיז איז צו זײ נישט געװען.

אױפגעלעבט האָט ער אין קאַבינעט, װאָס ער האָט, פּונקט װי אין לאָדזש, בײ דער פאַבריק אײנגעאָרדנט. אין גערױש פון מאַשינען, אין די פײפערײען פון די סירענעס, אין קאָך פון אַרבעט, מסחר, געבן באַפעלן, אױסהערן באַריכטן, אונטערשרײבן פּאַפּירן, אױפנעמען קונדן, האָט ער געפילט, אַז ער לעבט, אַז דאָס בלוט קרײזט אים אין זײנע אָדערן, אַז ער קלעטערט און װאַקסט.

צוזאַמען מיט אים איז געװאקסן זײן קעניגרײך, זײן פאַרמעגן, מיט יעדן טאָג, מיט יעדער שעה.

קאַפּיטל דרײ

אָבערסט באַראָן פאָן הײדעל הײדעללאָו האָט מיט אַן אײזערנעם בעזעם גערײניקט לאָדזש און די אומגעגנט, דעם ייִדיש-פּאָלנישן מיסטקאַסטן, װאָס ער האָט נאָך פון זײן חתן-צײט מיט הונצעס טאָכטער אַזױ געהאַסט. יעדן טאָג האָט ער די לאָדזשער מױערן באַקלעפּט מיט נײע באַפעלן, אונטערגעשריבן מיטן גאַנצן גרױסן אַריסטאָקראַטישן נאָמען.

ערשטנס, האָט ער פאַראָרדנט צו רײניקן די גאַסן, װי פאַר אַ דײט'עע שטאָט פּאַסט. די פּױלישע מיליציאָנערן, װאָס מען האָט זײ קײן געװערנישט נישט אָנגעטרױט, בלױז שטעקעלעך געגעבן, האָבן אַרומגעדרײט זיך אי יבער בער אַלע ראָגן און, אױף דעם קאָמענדאַנטס באַפעל, נישט געלאָזט זיך אָפּשטעלן אױף די גאַסן, נישט זאַמלען זיך אין רעדלעך, נישט שטײן פאַר די מױערן. לאָדזשער מענטשן האָבן זיך צו דער נײער גזרה נישט געקאָנט צוגעװױנען. זינט לאָדזש איז לאָדזש און זינט פּיעטראָקאָיוער גאַס איז

די ברידער אַשכנזי

481

גאַס, האָבן זײ געזאַמלט זיך אױף די טראָטואַרן, אָפּגעשטעלט זיך, מיט דישטעקעלעך געפאָכעט, גערעדט, מסחרים געפירט ; אױף די װענט פון די מױערן, אױף די שילדן, אױף די טױערן, װוּ נאָר עס איז געװען אַ שטיקל לײדיק אָרט, האָבן זײ גערעכנט, געחשבונט, װעקסעלעך אױסגעשפּרײט און אונטערגעשריבן. מיטאַמאָל האָט מען גענומען טרײבן, נישט געלאָזט אָפּשטעלן זיך, נאָר פאַרבײגײן, גײן װײטער. מען האָט די באַפעלן נישט געהערט. אָבער די מיליציאָנערן מיט די שטעקעלעך האָבן געיאָגט, געטריבן, שטראָפן אָנגעלײגט און אפילו מיט דער װאַסער-קישקע אָפּגעגאָסן. האָט דער עולם געמוזט פאָלגן.

פּונקט אַזױ האָט מען נישט געטאָרט װאַרפן קײן פּאַפּירלעך אױף דער ערד, קײן מונדשטיק פון אַ פּאַפּיראָס, קײן שפּײ טאָן. די טיפע רינשטאָקן האָבן יעדן טאָג געמוזט מיט קאַלך אױסגעגאָסן װערן, די מיסטקאַסטנס אין די הױפן מיט פּעך אױסגעשמירט, רײן פון שלעכטע װאַסערלעך און מיסט. איבער די אָרעמע גאַסן, איבערן באַלוט זענען מיליציאָנערן אַרומגעגאַנגען, געכאַפּט אָרעמע ייִדן מיט בערד, װײבער מיט שײטלעך, און זײ אין די שטאָטישע בעדער אָפּגעפירט, װוּ מען האָט זײ די בערד און קעפּ אָפּגעגאָלט, די מלבושים אין דיזענפעקציע-קעסלען אױסגעקאָכט און די קערפּערס אױסגערײניקט, כדי אױסצוראָטן די עפּידעמיעס און קראַנקהײטן. אָבער װאָס מער באַראָן פאָן הײדעל הײדעללאָו האָט די גאַסן און מענטשן גערײניקט, אַלץ מער האָבן טיפוס, שאַרלאַך, כאָלעריע און אַנדערע קראַנקהײטן געשפּרײט זיך איבער דער שטאָט, אַרױסגעקראָכן פון אַלע אױסגעקערטע גאַסן, אַרױסגעדעמפּט פון אַלע אױסגערײניקטע רישנטאָקן און אױסגעפּעכטע מיסטקאַסטנס.

װאָרעם צוזאַמען מיט רײניקן די גאַסן האָט דער באַראָן פאָן הײדעל הײדעללאָו גערײניקט די שטאָט פון ברױט, פון אַרבעט, פון לײב און לעבן. די פאַבריקן האָבן נישט געאַרבעט. די קױמענס זענען געשטאַנען פּוסטע איבער דער שטאָט, געגלאַנצט מיט די פאַררױכערטע קעפּ עובר-בטל אין די רײנע בלױע הימלען, קײן לעק רױך נישט געלאָזט. די סירענעס זענען שטום געװאָרן, נישט געריסן מער מענטשן פון שלאָף פאַרטאָג, געלאָזט זײ ליגן װי לאַנג זײ װילן. דאָס ערשטע האָט באַראָן פאָן הײדעל הײדעללאָו געשיקט זײנע לאַנדשטורמער, זײ זאָלן פון פאַבריק צו פאַבריק גײן און אַראָפּנעמען די טראַנסמיסיעס, די גראָבע לעדערנע פּאַסן פון די רעדער.

די לאָדזשער פאַבריקאַנטן האָבן אױסגעװײלט אַ דעלעגאַציע, װאָס זאָל אַריבערגײן רעדן מיטן אָבערסט, בעטן אים, ער זאָל די פּאַסן גישט נעמען. אָן זײ האָבן די רעדער נישט געקאָנט גײן, האָבן די פאַבריקן נישט געקאָנט אַרבעטן. אױסגעפּוצטע אין די שװאַרצע קלײדער און װײסער װעש איז די דעלעגאַציע געגאַנגען צו אַשכנזיס פּאַלאַץ. צװישן זײ איז אױך געװען יאַקוב אַשכנזי אין זײנע עלעגאַנטע שװארצע קלײדער מיט דער שװאַרצער צוגעפאַרבטער באָרד. דאָס ערשטע מאָל װי ער איז אין זײן

482

די ברידער אַשכנזי

ברודערס פאַלאַץ געװען. אין אונטערטעניקסטן דײטש האָבן זײ בײם באַראָן געבעטן נישט צו צעשטערן די לאָדזשער אינדוסטריע.

— מיר בעטן אײער עקסעלענץ אין נאָמען פון דער שטאָט לאָדזש, — האָבן זײ געזאָגט, נױגנדיק זיך.

באַראָן פאָן הײדעל הײדעללאָו איז געזעסן פונאַנדערגעלײגט אין זײן שטול מיט אַ זיגערישער ברײטקײט און דו.רכן מאָנאָקל פאַראַכטנדיק געקוקט אױף די בעטנדיקע לאָדזשער פּאָטענטאַטן, לײבן אײנס און אײנס.

— ניקס צו מאַכן ! — האָט ער געענטפערט קאַלט.

די מענטשן האָבן געפּרוּװט אָנרירן אַ געזעלשאַפטלעך אָדערל, רעדן אין נאָמען פון די אַרבעטער, װאָס װעלן דאַרפן אומקומען פון הונגער אָן אַרבעט. דער באַראָן איז געבליבן קאַלט. אַז די מענטשן האָבן גענומען רעדן דרײסטער, שאַרפער, האָט דער באַראָן פאָן הײדעל הײדעללאָו זײ איבערגעריסן און אַ קלאַפּ געטאָן מיט דער פױסט אין טיש.

— װאָס גײען מיך די מענטשן אָן ? — האָט ער געשטורעמט. — איך דענק װעגן מײנע סאָלדאַטן !

װי אַ רױמישער פּאַטריציער, װאָס געפאַנגענע זענען געקומען פאַלן צו זײנע פיס, אַזױ האָט ער דער אָבערסט געצאָרנט אױף די לאָדזשער פאָרשטײער און געקריצט אױף זײ מיט זײנע אַרײנגעשטעלטע צײן.

די פאַבריק-פּאַסן זענען פון זײער גוטן און גראָבן לעדער געמאַכט געװאָרן, װאָס מען האָט פון זײ די בעסטע זױלן צו זעלנערישע שטיװל געקאָנט אױסשנײדן. און באַראָן פאָן הײדעל הײדעללאָו האָט אַלע טראַנסמיסיעס פון די פאַבריקן אין לאָדזש און אין דער אומגעגנט געלאָזט אַראָפּנעמען און װאַגאָנענװײז זײ קײן דײטשלאַנד געשיקט. נאָך זײ האָבן דיפאַבריקאַנטן פאַבריקאַנטן געמוזט אַרױסגעבן די קופּערנע קעסלען און אױװנס, װאָס דער אָבערסט האָט אַװעקגעשיקט קײן דײטשלאַנד. פון אומעטום האָט מען דעם קופּער גענומען, פון די שפּיצן פון די קירכעס, פון די מנורות פון די שולן, פון די קליאַמקעס פון די טירן, פון די ייִדישע שבתדיקע פענדלעך צו פיש, פון די לײכטער, און פריער פון אַלעמען פון די פאַבריקן. דאָס האָט מען קױלן געדאַרפט כדי צו שלאָגן דעם פײנט, אָבער דײטשלאַנד האָט װײניק קופּער געהאַט, און מען האָט די פאַבריק-קעסלען אַרױסגענומען, צעשמאָלצן זײ און קױלן אױסגעאַרבעט. נאָכדעם האָט דער באַראָן גענומען ארױספירן טײלן פון די מאַשינען, װאָס נאָר עס האָט אין דײטשלאַנד געקאָנט אַ נוצן ברענגען, אַרױסגעריסן מיט יעדן טאָג נײע גלידער פון די לאָדזשער פאַבריקן.

אָנגעהױבן האָט ער עס בײ זײן פּאַלאַץ אַלײן, בײ אַשכנזיס פאַבריק. דורך דער אונטערערדישער ליניע, װאָס האָט ביז צו דער באַן-ליניע געפירט, זענען יעדן טאָג געגאַנגען קופּער און מעש, פּאַסן און רױ-שטאָר, פאַרטיקע סחורות פון די לאַגערס און האָלץ פון נאָענטן װאַלד. מאַדאַם אשכנזי האָט אין איר שלעכטן רוסישלעכן דײטש מיט גראָבע „רישן" יעדן

די ברידער אַשכנזי

מאָל אױפסנײ פּראָטעסטירט, אָפּגעשלאָגן די שװעלן, טענות געהאַט, געריסן זיך מיטן פאַרקװעטשטן שירם אין האַנט צום אײגענעם פּאַלאַץ, צום באַראָן אַלײן, נאָר מען האָט זי נישט אַרײנגעלאָזט.

— װעק, צוטריט פערבאָטען ! — האָבן די װאַכן פאַרטריבן.

פאַר די סחורות און רױ -שטאָפן, װאָס מען האָט װאַגאָנענװײז אַרױסגעפירט, האָט מען איר בלױז צעטעלעך געגעבן, צעטעלעך, אין װעלכע די סחורה איז אָפּגעשאצט געװאָרן אין גראָשנס און פאַר װעלכע מען דאַרף קריגן אױסגעצאָלט נאָך דער מלחמה. מאַדאַם אַשכנזי איז געזעסן אײנע אַלײן אין גרױסן פאַבריק-קאַבינעט גאנצע טעג, כאָטש עס איז גאָרנישט געװען װאָס צו טאָן. זי האָט, װי אַ מאַנצביל, געהיט די פאַבריק, אַלץ געהאַט אױפן קאָפּ, געװוּסט פון יעדער קלײניקײט, נישט ערגער װי איר מאַן אַמאָל. זי האָט די דײטשע צעטעלעך אײנגעשלאָסך אין דער אײזערנער קאַסע, דאָס שליסעלע אױפן האַלדז זיך אָנגעהאָנגען און אַזױ געזעסן אין קאַבינעט, אײנע אַלײן אין דער פרעמדער שטאָט. די אײנציקע קונדן זענען געװען די דײטשן, װאָס זענען יעדן טאָג געקומען מעלדן װעגן נײע טראַנספּאָרטן, װאָס זײ דאַרפן אַרױספירן. זי איז אין ערגעץ נישט געגאַנגען, מיט קײנעם זיך נישט צונױפגעקומען אין דער שטאָט. זי איז בלױז אין פאַבריק-קאַבינעט געזעסן, אַלטע רעכענונגען דורכגעזען, ביז עס איז נאַכט געװאָרן. דעמאָלט האָט זי זיך געלאָזט צו איר נײער װױנונג, צו די אײנזאַמע שטובן, װוּ דער דירעקטאָר אַלברעכט האָט אַמאָל זײן פעט בחוריש לעבן געפירט, װען די שפּולערקעס פלעגן קומען צו אים אױפרױמען. אין זײן ברײט בעט איז זי גאַנצע נעכט מיט אָפענע אױגן געלעגן, אײנשלאָפן נישט געקאָנט און געװארט אױף דעם מאָרגן, זי זאָל שױן קאָנען אין פאַבריק גײן, װידער אַמאָל אַ טאָג אין פּוסטן קאַבינעט אָפּזיצן. פון אַלע דינסטז האָט זי זיך בלױז אײן קאַמער-מײדל איבערגעלאָזט, װאָס האָט גערױמט, געקאָכט און פאַרן שלאָף איר די שיטערע גרױע האָר אין קורצע צעפּעלעד פאַרפלאָכטן און מיט זײדענע סטענגעס פאַרבונדן, װי דעמאָלט, װען איר מאַן איז נאָך געװען אינדערהײם.

אױף דעם באַלוט האָבן די האַנט-שטולן זעלטן געאַרבעט. מערסטנס זענען זײ געשטאַנען איבערגעדעקטע מיט לײלעכער. שנײדערס, זאָקןמאַכערינס, נײטאָרינס, טריקאָטאַזש-אַרבעטער, גאַלאַנטעריע-אַרבעטער, שוסטערס, רימערס, אַלע האָבן זײ פאַרהאנגען זײערע מאַשינען און װערקשטאַטן מיט טישטעכלעך, װי אױף שבת אַמאָל. די שטאָט, װאָס האָט שטענדיק געקאָכט, געציטערט פון אַרבעט, האַנדל און באַװעגונג, איז געשטאַנען שטיל, קײן מאַשין האָט נישט געקלאַפּט, קײן קױמען האָט נישט גערױכערט, קײן סירענע האָט נישט גערופן. די רײנקײט פון די גאַסן האָבן אין רײנקײט פון בית-עולם-סטעזשקעס דערמאָנט. די פּױלישע אַרבעטער, װאָס זענען געקומען פון דערפער, זענען זיך צוריק אין די דערפער צעלאָפן ; די שטאָטישע אַרבעטער, די ייִדן אױפן באַלוט, זענען אַרומגע'-

די ברידער אַשכנזי

גאַנגען פוסט און פּאַס איבער די גאַסן און געסלעך, מיט איבעריקע הענט, װאָס װילן אַרבעטן, נאָר האָבן נישט בײ װאָס, מיט טרוקענע צונגען אין די מײלער, מיט בלאַסע פּנימער, אױסגעצערטע און הונגעריקע.

לאָדזש האָט געהונגערט. בײ אַלע װעגן און ראָגאַטקעס זענען דײטשע זעלנער אין פּיקענהױבן געשטאַנען און נישט אַרײנגעלאָזט, נישט אַרױסגעלאָזט. זײ האָבן געזוכט אין הײ פון פּױערישע פורן, כדי אױסצוגעפינען אַ באַהאַלטן זעקל תּבואה, אַ הון, אַ קעזל, אַ פאַטשײלע אײער אָדער אַ זעקעלע פּוטער, װאָס עמעצער פירט אין שטאָט אַרײן צו פאַרקױפן. זײ האָבן אַרומגעטאַפּט די מענטשן, מיט די הענט אין די קלײדער זײ געקראָכן כדי צוצונעמען אַ ברױטל, אַ שטיקל פלײש, אַפילו אַ ביסל קאַרטאָפל, אױב מען פירט. זײ האָבן בײ װײבער די קלײדער פאַרהױבן, אין די בוזעמס און שױסן געזוכט, טאָמער באַהאַלט מען אױס אַ ביסל שפּײז.

אַלץ, די תּבואה אױף די פעלדער, די קאַרטאָפל אין די קעלערס, די בהמות אין די שטאַלן, די הינדלעך, װאָס פּיקן זיך פון די אײער אַרױס, יעדער נײ געבױרן קעלבל, יעדער טראָגעדיקער חזיר איז געװען פאַרצײכנט, געהאַלטן אױפן אױג, כדי צו רעקװיזירן און אַװעקשיקן קײן דײטשלאַנד. זײ האָבן אַראָפּגענומען די פרוכטן פון די בױטער, די װאָל פון די שאָף, דאָס גראָז פון די לאנקעס. אין די װעלדער האָבן זײ די בױמער געלעכערט, זױג-מאַשינקעס אַרײנגעשטעלט אין די שטאַמען, דעם זאַפט פון זײ אַרױסגעצױגן און אַװעקגעשיקט קײן דײטשלאַנד. זײ האָבן בײ די יעגער דביקסן צוגענומען, כדי אַלײן די האָזן, פוקסן, װילדע חזירים, הירשן און װילדע קאַטשקעס אױסצופאַנגען און לעבעדיקע אָדער געשאָסענע אַרױסצופירן פון לאַנד. זײ האָבן די נעצן פון די פישערס צוגענומען, כדי דעם גאַנצן פיש-פאַנג פאַר זיך אַלײן צוצונעמען. אַפילו די הפקרדיקע הינט און קעץ, װאָס האָבן זיך בײ די לײדיקע מיסטקאַסטנס געגראַבלט, האָבן זײ געכאַפּט און געפאַנגען, כדי אָפּצושינדן פון זײ די פעלן און אַרױסצוציען פון זײ די פעטסן. מיט זײערע נבלות האָבן זײ די חיות פון די דײטשע טירגארטנס געשפּײזט.

אַ חוץ די דײטשע לאַנדשטורמער, אָפיצירן און באַמטע, װאָס האָבן טאָג-טעגלעך שפּײז-פּעק אַװעקגעשיקט צו זײערע אײגענע, זענען נאָך אױך ציװילע דײטשן אָנגעקומען, פלײשיקע פּאַרשױנען אין גרינע בערגקלײדער און מיט פעדערלעך אין די קאַפּעלושלעך. מיט די געלע שטולפּן אױף די באַנאָגלטע שיך, נישט אױסצורײבן די פּאָדעשװעס, זענען זײ אַרומגעגאַנגען איבער די דערפער, רעקװיזירט, אױפגעקױפט פאַר גראָשנס, צוגענומען, אָפּגערײניקט, אָפּגעפרעסן דאָס לאַנד װי אַ הײשעריק. אין די שטעט און שטעטלעך האָט מען די סחורות צוגענומען פון די קראָמען, די קופּערנע פאַנען פון די קיכן, די הענג-לײכטער פון די באַלקנס, די מעשענע קליאַמקעס פון די טירן, דאָס מעל פון די זעק, די לעדער פון די גאַרבערײען, די תּבואה פון די שפּײכלערס. די בעקערס, מילנערס,

די ברידער אַשכנזי

485

קצבים, גאַרבערס, שפּײז-סוחרים און קרעמער, הענדלער און באַלמעלאָכעס — אַלע זענען גענומען געװאָרן אין די הענט, מען האָט נאָכגעקוקט יעדן טריט זײערן, יעדן קער און װענד, נישט אָפּגעלאָזט זײ פון אױג, אױף די פינגער זײ געקוקט, זײ זאָלן נישט טאָן עפּעס אָן קאָנטראָל. דאָס ברױט איז צו די מענטשן אין די שטעט אױסגעטײלט געװאָרן לױט שפּײז-קאַרטן. אױך האָבן זײ קײן רײן ברױט נישט געטאָרט עסן, זײ זאָלן קײן סך מעל נישט פאַרברױכן. די בעקערס האָבן געמוזט אַרײנמישן אין ברױט מעל פון געמאָלענע קאַשטאַנעס, שאָלן פון קאַרטאָפל אַרײנקנעטן. דאָס ברױט האָט זיך געקלעפּט אין מױל װי לײם, געלײגט זיך שװער אױפן האַרץ, נישט געזעטיקט. קינדער זענען קראַנק געװאָרן דערפון.

די פאַרמעגלעכע האָבן געשמוגלטע שפּײזן געקױפט בײ די פיל שמוגלער, װאָס האָבן זײ אין די שטעט דורך באַהאַלטענע װעגן אַרײנגעשװאַרצט. אָבער די אָרעמע, די אַרבעטער, די באַלמעלאָכעס, די אַרבעטסלאָזע האָבן געהונגערט, אױפגעגעסן אין דער ערשטער װאָך דאָס קאַרטן-ברױט, װאָס איז פאַר אַ גאַנצן חודש געװען אױסגעטײלט, און די װײטערדיקע װאָכן אַרומגעגאַנגען עלנטע, פאַרשװארצטע, מיט ברענענדיקע אױגן פון הונגער, מיט שלאַבעריקע טריט. קינדער זענען געפאַלן פון די פיס. קלעפּיקע קראַנקהײטן זענען אַרומגעגאַנגען איבער די לאָדזשער אױסגעקערטע גאַסן, געשניטן לעבנס, װי די דײטשן האָבן געשניטן פעלדער.

באַראָן פאָן הײדעל הײדעללאָו האָט די מיליציאָנערן באַפױלן אָפּצושליסן די קראַנקע הײזער, פאַרחתמענען די שטובן, אױפשריפטן „אנשטעקענד" אױסהענגען, אַ סך קאַלך גיסן אין די גאַסן, מיט קאַרבאָל די אָרעמע געגנט באַשפּריצן. אױך האָט מען גאַנצע גאַסן מיט מענטשן אין די נעכט פון די שטובן אַרױסגעפירט, אין די ענטלױזונגס-באַראַקן אַװעקגעפירט, װוּ מען האָט זײ טעג אין הונגער אָפּגעהאַלטן, מיט קאַלטע און הײסע שטראָמען אָפּגעגאָסן, די קעפּ אָפּגעגאָלט, כדי אױסצורױמען בײ זײ די עפּידעמיעס. זײער ענערגיש האָבן די דײטשע לאַנדשטורמער געגאָסן די שטראָמען װאַסער און דיזענפעקציע-פליסיקײטן אױף די בלאַסע קראַנקע מענטשן, נאַקעטע, אױסגעדאַרטע, קנאָכיקע. זײ האָבן געשפּאָט פון די בערדיקע ייִדן, װאָס האָבן זיך מיט די הענט פאַרשטעלט די בערד, מען זאָל זײ נישט אַראָפּנעמען. זײ האָבן גראָבע װיצן געמאַכט אױף די מײדלעך, װאָס האָבן זיך מיט די הענט זײער נאַקעטקײט פאַרשטעלט, זײ האָבן חוזק געמאַכט פון די אָרעמע, עלטערע װײבער מיט די טאָרביקע בריסטן, אָנגעבלאָזענע בײכער און דינע פיס.

— הערונטער מיט דעם שמוץ ! — האָבן זײ געגװאלדעװעט און געגאָסן שטראָמען װאַסער.

זײ האָבן גערײניקט, פעסט גערײניקט, װי דער קאָמענדאַנט פון שטאָט האָט געהײסן אין זײנע באַפעלן פון פּאַלאַץ אַרױס. אָבער װאָס מער מען

486

די ברידער אַשכנזי

האָט די מענטשן גערײניקט, אַלץ מער האָבן זיך די עפּידעמיעס צו זײ געקלעפּט. דאָס װאַסער, װאָס מען האָט זײ געגעבן אַנשטאָט ברױט, האָט די עפּידעמיעס נישט אָפּגעװאַשן. די חברה-קדישא האָט נישט אױפגעהערט פירן צום בית-עולם. מען האָט שױן מער נישט געפירט אין קײן עגלות, װײל עס זענען אַזױפיל פערד און עגלות נישט געװען. אױף די הענט, אױף קױלן-װעגעלעך האָט מען די מתים געפירט צו די בית-עולמס, אָן תּכריכים אפילו, בלױז אין שטרױ.

און בײ אַשכנזין אין פּאַלאַץ איז דער קאָמענדאַנט פון שטאָט, דער באַראָן פאָן הײדעל הײדעללאָו, געזעסן און פאַרפאַסט יעדן טאָג אַלץ נײע באַפעלן, נײע פאַראָרדענונגען. יעדן טאָג האָט ער אױך די מיליטערישע קאפעליעס אַרױסגעשיקט, זײ זאָלן פאַר די באַזיגטע מענטשן דײטשע מאַרשן אױפשפּילן, פאַטריאָטישע לידער. מיט פּאַראַד-טריט, מיט פּיקעלהױבן, מיט די באַנאָגלטע שטיװל האָבן די לאַנד-שטורמער פעסט איבער די לאָדזשער גאַסן מאַרשירט, לידער װעגן רהײן געזונגען, װעגן דײטשלאַנד, װאָס איז איבער אַלץ אין דער װעלט.

לאַססעט שטײן דען ערנטע-װאַגען

זיגרײך װערדטן װיר די פראַנצאָזען שלאָגען..

האָבן די לײט אין די גרױע פעלד-אוניפאָרמען געריסן די העלדזער.

באַראָן פאָן הײדעל הײדעללאָו איז געשטאַנען אױפן באַלקאָן פון זײן פּאַלאַץ און דורכן מאָנאָקל אַראָפּגעקוקט אױף דער שטאָט, װאָס איז אים געלעגן צופוסנס.

יאָ, בעדער און פאַרװײלונגען דאַרף מען דעם פאָלק געבן, — האָט ער אָפּגעמאַכט בײ זיך.

ער האָט האָפערדיק אַרױסגעשטעקט די ברוסט מיט אַלע מעדאַלן, מיט דעם אײזערנעם קרײץ, װאָס ער האָט געקראגן פאַר זײן העלדישקײט אין קאַליש, און ער האָט זיך געפילט װי אַ רױמער, אַן עראָבערער פון קאָפּ ביז די פיס.

קאַפּיטל פיר

נאָך קײנמאָל האָט קײלע, דאָס װײב פון טוביה דעם װעבער, װאָס מען רופט אים „טוביה ס'איז נישט הפקר אַ װעלט", נישט איבערגעלעבט אַזאַ גוטע צײט, װי איצט, װען די דײטשן האָבן געהערשט אין לאָדזש.

פאַר אַלע יאָרן פּײן, נױט און צרות, האָט זי אױף דער עלטער געהאַט פאַרגיטיקונג. זי האָט געקאָכט גרױסע טעפּ פלײש אין מיטן דער װאָך, זי האָט דאָס גאַנצע פײפער-געסל פאַרשמעקט מיט אירע פעטע פּאַרעס, געפּרעגלטע לעבערס, גערײשטע ציבעלעס און געברענטע זופּן. פון אַלע

די ברידער אַשכנזי

87 4

שכנים איז מען צו איר געקומען באָרגן אַ לעק מעל, אַ קאַרטאָפל, אַ פּיצל ברױט פאַר אַ קינד, און זי האָט געגעבן, קײלע.

נישט טוביה איז עס געװען, װאָס האָט איר פאַר אַלע יאָרן צרות אַזױפיל נחת איצט געגעבן. ער איז געװען דער אײגענער װאָס תּמיד. גאַנץ קהל געהאַט אױף זײן קאָפּ, אַרומגעפירט זיך מיט ייִנגלעך, ביכלעך געלײענט, פאַרפאַלן געװאָרן אױף גאנצע טעג, װי ער װאָלט נאָך אַ ייִנגל געװען, גלײך נישט זײן געשױרן בערדל װאָלט שױן געװען גרױ, זײן פּנים צעקנײטשט פון עלטער און צרות. אַפילו אין די גוטע צײטן, װען לאָדזש האָט געאַרבעט, האָט זי געליטן בײ אים, קײן האָניק נישט געלעקט. װאָרעם קײנמאָל האָט ער נישט געװאָלט הערן אירע רײד, קײלעס, צו קומען אַלײן צו אַ צװײ שטולן און אַרײננעמען אַ געזעלן, מען זאָל קאָנען עפּעס פאַרדינען בײ אים.

— איך װעל נישט װערן קײן עקספּלואַטאַטאָר, נײן ! — האָט ער געענטפערט אױף קײלעס טענות. — איך זאָל אַפילו די קאָפּיטעס דאַרפן אױסציען.

קײלע האָט אים געזידלט, געמאַכט אױסצודרײען, אָבער ער האָט נישט

נאָכגעגעבן. ס'גאַנצע לעבן זײנס האָט ער אָפּגעאַרבעט בײ לױנקעטניקעס, װאָס האָבן אים אָפט פאַר דער אַרבעט נישט אָפּגעצאָלט, אָנגעזעצט. אין דער פרײער צײט איז ער אַרומגעלאָפן מיט די אחדותניקעס, פאַרפאַלן געװאָרן אױף גאנצע נעכט. אַ סך מאָל האָט קײלע אױך געהאַט פון איט חרפּות און בושות אױסצושטײן. מען האָט דעם מאַן אירן אין טורמע אײנגעזעצט. זי האָט געמוזט, גלײך מיט אַלע װײבער פון די גנבים, שטײן בײ די טױערן פון קרימינאל און דעם מאַן פּעקלעך עסן טראָגן. נײן, זי האָט בײ אים קײנמאָל קײן מזל נישט געהאַט. אין די בעסטע צײטן, װען לאָדזש איז געגאַנגען אין גאָלד, איז אין איר שטוב געװען דלות, נױט. זי האָט קײנמאָל נישט געקאָנט געבן עסן צו דער זעט די קינדער אין שטוב, נישט געקאָנט די מײדלעך אַ לײטיש קלײדל אָנטאָן, װי בײ לײטן.

איצט, אַז לאָדזש האָט זיך אָפּגעשטעלט, אַז אומעטום איז געװען פּוסט און לער, האָט טוביה אינגאַנצן נישט געארבעט. קײלע װאָלט טאַקע געמעגט אױסציען די פיס אױף דער עלטער, אָדער שטײן מיט אַן אױסגעשטרעקטער האַנט אױף לײטיש געלעכטער. אָבער קײלע האָט געהאַט אַ גרױסן גאָט אין הימל. כאָטש דער מאַן אירער, דער משוגענער, האָט איר שטענדיק אײנגערעדט, אַז ס'איז קײן גאָט נישטאָ, האָט זי אים קײנמאָל נישט געגלױבט. דאָס האָט ער געמעגט אײנרעדן די ייִנגלעך און די מײדלעך פון די בירזשעס, נישט איר, קײלען. זי האָט קײנמאָל נישט אױפגעהערט אָפּהיטן מילכיקס און פלײשיקס אין שטוב, צינדן שבת-ליכט, פרעגן אַ שאלה בײם מורה-הוראה און אױסגיסן דאָס עסן אױף פרײטיק-צונאַכטס, אױב עס איז אונטערגעלאָפן אַביסל מילך אונטער דער יױך. טוביה האָט געשריגן, געלאכט פון איר, חוזק געמאַכט, געכעסט זיך אױפן

488

די ברידער אַשכנזי

רב, װאָס ברענגט אױס אַרבעטער-געלט, און געװאָלט עסן דאָס טריפהנע עסן. אױך די קינדער האָט ער געהײסן עסן די טריפהנע יױך. אָבער זי, קײלע, האָט אים געהערט װי דעם הונט אין גאַס. מיט כוח האָט זי אים אָפּגעשטופּט פון טריפהנעם טאָפּ און אַרױסגעגאָסן דאָס עסן אין מיסט אַרײן. — בײ דײנע לײט מעגסטו דיר זײן אַ גאנצער חכם, — האָט זי אים געזאָגט. — בײ מיר ביסטו נישט װערט דעם רבס מינדסט נעגעלע. בײ מיר װעסטו קײן טריפות נישט פרעסן.

אמת, זי האָט נישט געקאָנט פּועלן בײ אים, ער זאָל מאַכן קידוש. ער האָט עס נישט געװאָלט. אַלײן האָט זי אױך קײן קידוש נישט געקאָנט מאַכן, זי האָט קײן עברי נישט געקענט, און זי האָט געמוזט אַרײנגײן יעדו פרײטיק-צו-נאַכטס און יום-טוב, װי אַן אלמנה, צום שכן, אױסצוהערן דעם קידוש. דערצו האָט זי גאָרנישט געקאָנט טאָן. אָבער די קיך איז געװען אירע, די טעפּ אירע. דאָ איז זי געװען די באַלעבאָסטע, און זי האָט זיך געפירט װי אַלע ייִדישע טעכטער. ער האָט געמוזט עסן בײ איר כשר. אַפילו ער זאָל די צונג אױסציען, האָט זי אים נישט געגעבן קײן ציקאָריע פון מילכיקן טאָפּ פאַר זעקס שעה נאָך דער גריץ מיט פעטס געשמאָלצן. אַפילו די מזוזה פון דער טיר האָט זי נישט געלאָזט טובי.קן אַראָפּנעמען. פּונקט אַזױ האָט זי געלערנט אירע קינדער ייִדישקײט, געלערנט זײ מאַכן המוציא פאַרן עסן, קריאת-שמע לײענען כײנאַכט. אײן טאָכטער האָט ער טאַקע געהאַט אַרײנגעצױגן צו דער שמד, באַשקען. װיפל זי, קײלע, האָט איר נישט געװאָרנט, זי זאָל מיטן משוגענעם טאַטן קײן עסקים נישט האָבן, נישט צוהערן זיך צו זײנע רײד, װײל זי װעט האָבן אַ שלעכטן סוף, האָט דאָס מײדל נישט געפאָלגט, געקלעפּט צו אים. און גאָט האָט זי טאַקע געשטראָפט, נעבעך, דערפאַר. יונגערהײט איז זי אַװעק פון דער װעלט. די אַנדערע קינדער דערפאַר האָט זי אָפּגעצױגן פון פאָטער, זי האָט אים געמאַכט פאַר זײ מיט דער בלאָטע צוגלײך, אַ װיסטן מזל אים אױסגעריכט אין זײערע אױגן, און זי האָט זײ אָפּגעראַטעװעט פון אים. עטלעכע פון זײ זענען באַצײטנס אַװעק קײן אַמעריקע מיט חתנים. די ייִנגסטע זענען פאַרבליבן אין לאָדזש. אָבער זײ האָבן גאָרנישט מיטן פאָטער געװאָלט רעדן אַפילו, געהאַלטן אים פאַר אַ צעדרײטן, אַ שליממזל, װאָס זאָרגט נישט פאַר קינדער, װאָס טראַכט נישט װעגן חתנים פאַר זײ, נאָר האָט אין זינען פרעמדע געשעפטן. זײ האָבן טאַקע אַלײן גענומען זײער גורל אין די הענט אַרײן.

איצט איז טוביהס טעכטער גאָר גוט געגאַנגען אין דער שלעכטער צײט אין לאָדזש. זײ האָבן געשמוגלט אױף װאָס די װעלט שטײט, גוט פאַרדינט און, װי געטרײע קינדער, אַלץ אין שטוב אַהײמגעבראַכט. זײ האָבן דער מוטער אַ נײ שװארץ שײטל געלאָזט מאַכן, אַ גרױס און אַ קאַרבירטס, װאָס האָט זײער מאָדנע און פרעמד אױסגעזען צו איר אַלטן צעגאָסענעם גרױען קאָפּ. זײ האָבן איר קלײדער געמאַכט, װאָכעדיקע באַזונדער און

די ברידער אַשכגזי

489

שבתדיקע באַזונדער. זײ האָבן איר אַהײמגעבראַכט פון אַלעם גוטן פון די װעגן, מעל אין גרױפּן, פלײש און פּוטער, אַ קעזל און עטלעכע אײער. זײ האָבן אױך נײע בעטן אײנגעקױפט אין שטוב אַרײן, צוגעשלאָגן צו די װענט עטלעכע געשניצטע פּאָליצעס, אױף װעלכע זײ האָבן אַ סך פאָטאָגראַפיעס אױסגעשטעלט. די װענט האָבן זײ באַצירט מיט פאַרביקע ליטאָגראַפישע בילדער, װי נעגערס קנעכט ברענגען אַ בלאָנד נאַקעט מײדל מיט צעלאָזטע האָר פאַר אַ שװאַרץ-בערדיקן סולטאַן און װי אַזױ שלמה המלך הײסט צעשנײדן מיט אַ שװערד דאָס קינד, איבער װעלכן צװײ מוטערס קריגן זיך. זײ זענען אַפילו אַרױס פון קעלער און גענומען שטוב מיט אַ קיך אױפן ערשטן שטאָק אױף דעם פײפער-געסל אין באַלוט, אַ שטוב מיט גאַז-באַלױכטונג און מיט װאַסער-לײטונג.

גאָט האָט רחמנות געהאַט אױף קײלען דערפאַר, װאָס זי האָט אַזױ אָנגענומען זיך פאַר אים אַלע יאָרן, געפירט מלחמה פאַר אים מיט איר מאַן דעם איבערגעקערטן. פאַר דעם האָט ער איר אָפּגעצאָלט איצט, אָפּגעגעבן פאַר אַלע צײטן, און טאַקע אין דער ערגסטער צײט, װען אַרום און אַרום איז ביטער, שלעכט. נאָך קײנמאָל האָט זי נישט געקאָכט אַזעלכע גרױסע טעפּ עסן, נאָך קײנמאָל האָט זי נישט געװױנט אין אַזאַ לײטישער דירה, נאָך קײנמאָל איז זי נישט געגאַנגען אַזױ באַלעבאַטיש אָנגעטאָן װי איצט, װען אַלע זענען זײ אַזױ אַראָפּ. און זי האָט טאַקע גאָט געלױבט, קײלע, כאָטש זי האָט נישט געקענט דאַװענען, זי האָט אָרעמע שכנות ברױט געגעבן, אַביסל מעל, אַ טראָפּן מילך פאַר אַ קינד. אױך האָט זי געװאָרפן גראָשנס אין דער פּושקע פאַר ר' מאיר בעל הנס, װאָס איז בײ דער טיר, בײ דער פאַרפעטסטער מזוזה, געהאַנגען. װיפל מאָל טוביה האָט דאָס פּושקעלע אַראָפּגעריסן, האָט זי עס צוריק צוגעשלאָגן און געװאָרפן גראָשנס דערין, בעטנדיק מיט די גראָבע ליפּן בײ גאָט און בײ דעם ר' מאיר, זײ זאָלן אױך אױף װײטער נישט אָפּטאָן זײער גנאָד פון איר הױז, זײ זאָלן אָפּהיטן די טעכטער פון בײז אין דעם שמוגל, װאָס זײ פירן, אױך זײ זאָלן איבערקערן דאָס האַרץ פון איר מאַן טוביה, װאָס אַ משוגעת איז זינט יאָרן אַרײן אין זײן קאָפּ און ער װערט אָן די װעלט און יענע װעלט.

זי האָט געהאַט צוליב װאָס צו װאַרפן גראָשנס אין ר' מאיר בעל הנס פּושקע, פאַרװאָס צו בעטן בײ גאָט. װאָרעם פּונקט װי די שטוב איז געװען פול מיט גוטס, איז זי אױך געװען פול מיט סכנה. די דײטשן האָבן אָפטע רעװיזיעס געמאַכט אין די הײזער, געזוכט שמוגל, און בײ װעמען מען האָט געכאַפּט, האָט מען צוגענומען די סחורות. נאָך עטלעכע מאָל כאַפּן, האָבן זײ אױך אײנגעזעצט. קײלעס שטוב איז פול געװען מיט שמוגל. אין די הױך-פאַרבעטע בעטן, איבערגעדעקטע מיט גרינע קאָלדרעס, װאָס זענען פול מיט לײבן, טיגערס, פּאפּוגעס און בלומען, צװי ן די קישנס, אין שטרױ, איז פלײש געלעגן באַהאַלטן, גאַנצע זײטלעך, װאָס די טעכטער

די ברידער אַשכנזי

האָבן דורך װעגן און אומװעגן בגנבה געבראַכט פון די אַרומיקע שטעטלעך. אונטער די בעטן זענען געלעגן קאַרטאָפל, הײפּטלעך קרױט, בוראַקעס. אין דער אַלטער שאַנק, צװישן די קלײדער פאַרשטעקט, איז געװען אױסבאַהאַלטן מעל אין קלײנע זעקעלעך, גרױפּן אַלערלײ. אין די אײנשיטעכצן פון די קישנס איז געװען פאַרשטעקט צוקער אין טאָרבעלעך. אַפילו הינטער די בילדער אױף די װענט איז שמוגל געלעגן. צפוסנס שלמה המלך בײם סאַמע טראָן, װאָס צװײ לײבן מיט אַרױסגעשטעקטע צונגען באַװאַכן, זענען קלײנע פּעקעלעך סאַכאַרין געלעגן, װאָס מען האָט אין אָרעמע שטובן אָנשטאָט צוקער גענוצט. כאָטש אַלץ איז געלעגן אַזױ גוט פאַרשטעקט, איז מען נישט זיכער געװען דערמיט, װען די דײטשן זאָלן אַרײנקומען זוכן. זײ האָבן פון אונטער דער ערד געקאנט אױסגעפינען, די לאַנדשטורמער אין די פּיקעלהױבן, נאָך מער די פעלד-זשאַנדאַרמען מיט די בלעכן אױןדי ברוסטן. מיט די שפּיזן האָבן זײ קישנס אױפגעריסן, אין די באַהאַלטנסטע ערטער געקראָכן, אַפילו די מענטשן אױפן הױלן לײב באַטראַכט, אַבי עפּעס צו געפינען. און קײלע האָט יעדן טאָג נײע גראָשנס געװאָרפן צו ר' מאיר בעל הנס אין דער פאַרראָסטעטער פּושקע און געבעטן אים מיט גראָבע פרומע ליפּן, ער זאָל אָפּהיטן די טעכטער אירע פון שלעכטס און די שטוב פון בײז.

— אין זכות פון מײן כשר-האַלטן, אין זכות פון מײן צדקה צו אָרעמע לײט, — האָט זי געבעטן בײם בלעכערנעם פאַרראָסטעטן פּושקעלע, — בעט פאַר מיר, גרױסער צדיק, ר' מאיר, און היט און באַשיץ מיך, מײנע קינדער און מײן שטוב.

אין מיטן דער װאָך זענען די טעכטער נישט געװען אינדערהײם. אין טיכלעך אױף די קעפּ, אין פעסטע שיך, װאָס מען קאָן מיט זײ גײן איבער װעגן און שטעגן, מיט זעקלעך אױף די פּלײצעס, זענען זײ אַרומגעקראָכן איבער דערפער, אױפגעקױפט בײ די פּױערים אַביסל מעל, אַ פּעקל פּוטער אין פּױערישער לײװנט פאַרפּאַקט, אַ שאָק אײער, אַ קעזל — װאָס עס האָט זיך געלאָזט. נישט מיט די שאָסײען, װוּ די דײטשע װאַכן זענען אױסגעשטעלט, נאָר דורך קרומע, זײטיקע װעגן, דורך פּױערישע סטעזשקעלעך, געשלענגלטע װעגעלעך, אָפטמאָל דורך ראָװעס, זומפּן, האָבן זײ זיך געשלײכט פון דאָרף צו דאָרף, פון װעג צו װעג, געבױגן אין דרײען אונטער דער משא, שװער אָטעמענדיק און באַגאָסן מיט שװײס, כדי אַרײנצן-שמוגלען אַביסל שפּײז אין שטאָט אַרײן און פאַרדינען אױפן לעבן.

פאַרשידנס האָבן זײ דורכגעמאַכט אין די װעגן. זײ האָבן געמוזט נעכטיקן אין פּױערישע שײערן, אָפטמאָל אין װאַלד אַלײן. שקצים האָבן זײ פאַרטשעפּעט. אַמאָל האָבן זײ די דײטשע װאַכן געכאַפּט און געװאָלט אָפּפירן אין דער קאָמענדאַנטור. זײ האָבן זיך אָפּגעבעטן מיט עטלעכע מאַרק, מיט אַ װײבעריש חנדל, מיט אַלערלײ קונצן און דײרדלעד, װאָס די האַרטע צײט האָט זײ אױסגעלערנט. נײן, זײ האָבן זיך נישט געהאַט

די ברידער אַשכנזי

אױף װעמען צו פאַרלאָזן אין דער ביטערער צײט ; װײניקער פון אַלעמען אױפן אײגענעם טאַטן. זײ האָבן געמוזט זײער שטעטל אַלײן באַשטײן. אַ ביטער שװער לעבן האָבן זײ געפירט אין די װאָכן-טעג אױף די װעגן, װאָס זענען פול מיט די דײטשע פּיקעלהױבן.

אָבער דערפאַר, אַז עס איז געקומען אַ שבת, אַ יום-טוב, האָבן זײ זיך אָפּגענומען פאַר דער גאַנצער װאָך. קײלע האָט אָנגעבאַקן לאַנגע בלעכן מיט חלות און קיכלעך. זי האָט גרױסע טעפּ אָנגעקאָכט, אַ פעטן טשאָלנט געשטעלט. די מײדלעך האָבן די שטוב שײן אױפגערױמט, די פּאָדלאָגע אױסגעװאשן און מיטן געלן זאַמד אױסגעשיט, די אײזערנע רײפן פון די שעפלעך ביז אַ גלאַנץ אױסגעפּוצט, די צינערנע לײכטערלעך, אָנשטאָט דימעשענע , װאָס די דײטשן האָבן צוגענומען, מיט קאַלך גערײניקט. אַלע טעפּ, פאַנען און פענדלעך אױסגעשײערט, דאָס געבלימלטע גלאָזװאַרג אױסגעשטעלט און נײע פאַרביקע בלומען און שפּיצן פון פּאַפּיר אױסגעשניטן און פאַרפּוצט מיט זײ די פאָרהענגלעך בײ די פענצטער, די װײס-געשײערטע שענקעלעך און פּאָליצעס פון די כלים. די פאַרביקע בילדער אױף די װענט האָבן געשײנט, די אױסגעשטעלטע טעלערס מיט בלױע בלומען האָבן געשפּיגלט. און אַ סאַמעטן חלה-טישטעכל, אױסגעהאָפטן מיט לײש-גאַלדאותיות און מיט אַ „מגן-דוד", האָט באַדעקט די געגרײטע געפלאָכטענע קױלעטשן. טוביה האָט טאַקע פאַרשעמט דעם טיש, נישט געװאָלט קײן קידוש מאַכן, די חלות נישט אָנגעהױבן מיט המוציא. אָבער קײלע האָט אירס געטאָן, געגרײט אַ טיש װי בײ ייִדן. אַפילו װײן האָט זי אױסגעקװעטשט פון געקאָכטע ראָזשינקעס אין אַ האַנטעכל. די מײדלעך האָבן זיך געװאַשן, געפּוצט, געצװאָגן די קעפּ, די מידע אױסגעהאָרעװעטע לײבער געזײפט און געװאַשן, דינע דאַמען-װעש אַרױפגעצױגן אױף זיך, מיט שמעקעדיקע װאַסערן זיך באַשפּריצט, קלײדלעך פון דער סאַמע לעצטער מאָדע אָנגעטאָן.

קײלע האָט נישט געדאַרפט מער אָנקומען צו אַ פרעמדער שטוב, צו אַ שכן, ער זאָל איר באַשײנען דעם שבת, קידוש מאַכן. אין שטוב זענען איצט אײגענע מאַנסבילן געװען, די טעכטערס חתנים, װאָס האָבן דאָ אין די שבתים און אין די פרײע טעג שטענדיק פאַרבראַכט, געגעסן, אַפילו די שבתדיקע אַנצוגן דאָ געהאַט הענגען, די װעש ליגן. נישט קײן אײסגעצערטע װעבער-געזעלן, מיט אױסגעװאקסענע אָפּגעכױמלטע אַנצוגן, זענען דאָס געװען, נאָר בחורים ברײט-פּלײציקע, פרײלעכע, אין הױכע שטיװל און אין קורטקעס, שמוגלערס — אײנס אין אײנס. פאַרדינער גוטע, װאָס אַ מאַרק איז בײ זײ אַ ממזר, װאָס קענען זיך אױס אין לעבן, קאָנען אַ מאַרק פאַרדינען און אַ מאַרק אױסגעבן. זײ זענען נישט געװען אַזעלכע ביטערע, װי טוביה. כאָטש זײ זענען קײן גרױסע צדיקים נישט געװען, געגאָלט די בערד, געלט אום שבת געטראָגן, אַפילו שטילערהײט אַ פּאַפּיראָסל פאַררױכערט, האָבן זײ נישט אָפּגעזאָגט, װען קײלע האָט זײ דערלאַנגט אַ בע-

492

די ברידער אַשכנזי

כערל ראָזשינקע-װײן צו מאַכן קידוש, אָדער אָנצוהױבן די חלה מיט אַ ברכה. װאָס צו גאָט איז צו גאָט, האָבן זײ געװוּסט, און װאָס צו לײט איז צו לײט. די ליכט בײם טיש האָבן געפינקלט, דאָס פאַרביקע טישטעך האָט געבלאַנקט, די מײדלעך האָבן געלױכטן, די חתנים האָבן גערעדט, געלאַכט, פרײלעכע מעשות פון די װעגן, דײטשן און שמוגל דערצײלט, בריהשאַפטן אַרױסגעװיזן, העלדישע געשיכטעס אױספאַנטאַזירט. קײלע, אין שבתדיקן שװאַרצן הױכן שײטל אױפן קאָפּ, אין ברײטן פאַרטעך, האָט זיך געפּאָרעט בײ די גרױסע טעפּ, געטײלט היפּשע פּאָרציעס, אָנגעגאָסן פולע טעלערס. זי האָט זיך געשפּיגלט אין די טעכטער, אין זײער געראָטנקײט און שײנקײט, געכאַפּט מאַמישע בליקן צו די חתנים, די רױט-באַקיקע, אָפּגעברענטע און לעבנסלוסטיקע, און אירע גראָבע ליפּן האָבן פרום געשעפּטשעט תּפילות צו גאָט, געבעטן װעגן נחת, חתונות, ניאַנטשען אײניקלעך און האָבן אַ רואיקע עלטער.

נאָך פרײלעכער װי אין די פרײטאָג-צו-נאַכטסן, זענען געװען די שבתים בײטאָג. צו די טעכטער זענען חברטעס געקומען, די חתנים האָבן זײערע חברים געבראַכט. מען האָט געטאַנצט, געשפּילט אין פאַנטן, לידער געזונגען. אַ סך מאָל איז אַ דײטש געקומען, אַ באַקאַנטער פון די חתנים, װאָס האָט זײ געהאָלפן אין שמוגל. דער דײטש האָט זיך גערױטלט אין דער פרעמדער געזעלשאַפט, דײטשע לידער געזונגען, גערעדט שלעכטס אױף די עלט - סטע און געגעבן די בחורים זײנע מיליטערישע קלײדער אָנצוטאָן. קײלע האָט געװוּסט, אַז אין אַזעלכע שעהן איז בעסער, זי זאָל אין שטוב נישט זײן, אַז קינדער דאַרפן נישט קײן מאַמען, װען בחורים זענען דאָ בײ זײ, און זי איז אַרױס צו אַ שכנה אױף דער שװעל, כדי אױסצוהערן לײענען דעם טײטש-חומש, װאָס זי אַלײן האָט נישט געקענט, אָדער צו רעדן װעגן יקרות אױף קאַרטאָפל.

אַ פרעמדער, אַן עלנטער, אַ פאַרלױרענער האָט זיך אַרימגעבלאנקעט אין דער אײגענער שטוב טוביה, דער באַלעבאָס פון הױז.

סײ דאָס װײב און סײ די טעכטער האָבן געקוקט אױף אים מיט שפּאָט, געשאָקלט אױף אים מיט די קעפּ. זײ האָבן נישט פאַרלאַנגט פון אים, ער זאָל אַרבעטן און פאַרדינען. זײ האָבן געװוּסט, אַז עס איז נישטאָ קײן אַרבעט אין שטאָט. אױך איז ער שױן אַלט און שװאַך צו אַן אַנדער אַרבעט צו גײן. זײ האָבן אױך נישט אױסגעקוקט אױף זײנע פאַרדינסטן. זײ האָבן זיך זײער שטעטל געקאָנט באַשטײן, די טעכטער, זײ האָבן גענוג אין שטוב אַרײנגעברענגט און זײ װאָלטן אים אױסגעהאַלטן. קײן שום ראָלע האָט נישט געשפּילט בײ זײ צו שפּײזן דעם פאָטער. ס'עסן אַזױ פיל, װאָלט געגעסן נאָך עמעצער. אָבער פאַרלאנגט האָבן זײ פון אים, ער זאָל זײן אַ מענטש, ער זאָל שבת זיצן בײם טיש, מאַכן קידוש, די חלות אָנהױבן, די שטוב באַשײנען. אױך זאָל ער אַ טאַטע זײן צו די קינדער, רעדן מיט אַ בחור, װאָס קומט אַרײן, זײן נאָענט מיט די חתנים, דערמאָנען

די ברידער אַשכנזי

אין אַ חתונה, װאָס מען דאַרף שױן מאַכן, װײל װיפל איז דער שיעור אַרונגצוגײן חתן-כלה ? קײלע האָט עס אַלײן געזאָגט, די בחורים דערמאָנט, אָבער דאָס איז נישט געװען גענוג, מען האָט געדאַרפט אַ טאַטנס װאָרט, אַ מאַנצביל, װאָס ייִנגערע פון אים האָבן פאַר אים דרך-ארץ. בחורים פילן מער אָפּשײ פאַר טעכטער, װען אַ טאַטע איז דאָ אין שטוב.

אָבער טוביה האָט קײן טאַטע נישט געװאָלט זײן, קײן בכבודער באַלעבאָס אין שטוב נישט געװען. װי תּמיד, איז ער גאַנצע טעג אַרומגעלאָפן מיט ביכלעך אין די קעשענעס פון אַלע זײנע מלבושים, אַרומגעפירט זיך מיט ייִנגלעך, געסודעט זיך, אײנגעטענהט, פרעמדע געשעפטן געהאַט אױפן קאָפּ אָנשטאָט די אײגענע שטוב און קינדער. נישט ער האָט די טעכטער געפרעגט װי אַזױ זײ לעבן, װאָס זײ טוען, נישט ער האָט זיך נאָכגעפרעגט בײ זײ װעגן אַ תּכלית, װעגן נחת. ער האָט אַפילו נישט געװאָלט זײן אױף די תּנאים זײערע, װאָס זענען געפּראַװעט געװאָרן אין שטוב מיט אַ מורה-הוראה, אַ מנין ייִדן און טעלער-ברעכן. די טעכטער האָבן אים געבעטן, קײלע האָט געװײנט, נאָר ער האָט נישט געװאָלט נאָכגעבן.

— איך זיץ נישט מיט קײן כלי-קודש בײ אײן טיש ! — האָט ער געזאָגט און אַנטלאָפן פון הױז.

זעלטן פלעגט ער אין שטוב אַרײנקומען, בלױז נאָר שפּעט אין די נעכט, אָפּצושלאָפן די עטלעכע שעה.

די חתנים האָבן אים מכבד געװען מיט פּאַפּיראָסן, געװאָלט מיט אים רעדן פּאָליטיק, נאָר ער האָט זײ אױסגעמיטן. ער האָט גאָרנישט געפילט קײן נאָענטקײט צו די יונגען אין די הױכע שטיװל, װאָס האַלטן אין רעדן װעגן שמוגל, דײטשן און געלט. זײ האָבן געחוזקט פון אים.

— װען טרײבט איר שױן אַרױס דעם דײטש, ר' טוביה ? — האָבן זײ אים געפרעגט. — איר קעמפט דאָך עפּעס מיט זײ.

— זײ װעלן אַרױס, אַרױס, װי די רוסן, — האָט טוביה געענטפערט. — װען איר װאָלט געהאַט אױגן, װאָלט איר עס געזען.

— איר װאָלט בעסער מיטגעפאָרן מיט אונדז אױפן שמוגל, מחותן — האָבן די חתנים אים געזאָגט. — לעבן אונדז װאָלט איר לײכט נאָך געקאָנט פאַרדינען אַ מאַרק...

ער האָט נישט געקאָנט לײדן די שטוב, די אױסגעפּוצטע מיט די ליטאָגראַפישע בילדער, קײלן מיטן שװארצן שײטל אױפן קאָפּ, די מזוזה אױף דער טיר, די ר' מאיר-בעליהנס-פּושקע, די חתנים אין די שטיװל, די אײגענע טעכטער, װאָס װילן גאָרנישט פון אים זיך לערנען, די אַלע נײע לײט, װאָס קומען צו זײ אין שטוב אַרײן, די דײטשע סאָלדאַטל, די זעקלעך מיט שמוגל. ער האָט נישט געװאָלט הנאה האָבן פון די גוטע עסנס, װאָס קײלע האָט אים מיט רחמנות צוגעטראָגן. ער האָט נישט געװאָלט קומען אױף די שמחות אין שטוב. אַלץ איז געװען קעגן זײן װילן, קעגן זײן געשמאַק. דאָס אײנציקע, װאָס איז אים טײער געװען, איז

494

די ברידער אַשכנזי

די פאַרגעלטע פאָטאָגראַפיע פון זײן באַשקען, װאָס איז בײ די באַריקאַדן אומגעקומען. יעדעס מאָל אױפסנײ איז ער צוגעגאַנגען צום בילדל, װאָס איז געהאַנגען אױף דער װאַנט, צװישן אַלערלײ משפּחה-פאָטאָגראַפיעס און אײנגעקוקט זיך לאַנג דערינען, װישנדיק דערנאָך די גלעזלעך פון די ברילן, װאָס זענען פאַרלאָפן פון טרערן.

ער האָט זיך געשעמט מיט זײן שטוב, דער קלײנבירגערלעכער און באַלעבאַטישער, געשעמט זיך מיט די קינדער. ער האָט נישט געקאנט קײן אײגענעם מענטש צו זיך אַרײנבעטן. און ער האָט זיך אַרײנגעכאַפּט װי אַן אורח, אָפּגעשלאָפן די עטלעכע שעה אין אַ װינקל שטוב, װײל די טעכטער זענען געשלאָפן אין די בעטן, און מיטן טאָג צוגלײך האָט ער זיך שױן אָנגעטאָן, כדי אַװעק װאָס פריער פון אײגענעם הױז, אַװעק צו זײן אַרבעט אין קלוב, אין דער אַרבעטער-קיך.

נאָך די שבת-צו-נאַכטסן איז אין שטוב געשטאַנען אַן אומאָרדעױע. אַ מושב ; שאָלן פון ניסלעך, עפּל, נישט-דערטרונקענע גלעזער, מונדשטוקן פון פּאַפּיראָסן, אַלץ האָט זיך געמישט און געװאלגערט. אױף די שטולן זענען װײבערישע קלײדער געװען צעװאָרפן, זאָקן, אונטערװעש. אין די װינקלען אױף אױסגעבעטע בענקלעך איז אַ פאַרבליבענער חתן געלעגן, װאָס האָט זיך פאַרזעסן ביז שפּעט אין דער נאַכט. זײנע הױכע שטיװל זענען װי לעבעדיקע געשטאַנען אין מיטן שטוב, די הױזן האָבן געהאַנגען אױף די הױזנטרעגער. דאָס קעלנערל מיטן קראַװאַט האָבן האָפערדיק אַרױסגעשײלט זיך פון דער טונקלקײט, דערצײלט װעגן צו-נאָענטער מאַנצבילישער הײמישקײט אין דער שטוב. אין די בעטן זענען געלעגן די טעכטער. מיט צעשױבערטע קעפּ, מיט צעװאָרפענע הענט און פיס, אָפּגעדעקטע פון דער היץ אין שטוב, מיט די אָנגעװאָרפענע קעמעלעך, האָר-נאָדלען, ביוסטהאַלטערס און אַלערלײ װײבערישע זאַכן, זענען זײ זײער װײט און פרעמד געװען דעם אײגענעם פאָטער. ער האָט זיך פאַרשעמט פאַר זײ, טוביה, נישט געװאַגט אױף זײ צו קוקן.

גיך האָט ער זיך אָנגעטאָן, אַרײנגעשטופּט אין אַלע קעשענעס די צײטונגען און ביכלעך, װאָס ער האָט שטענדיק מיט זיך געטראָגן, אָפּגעװאַשן דאָס פּנים און די הענט, און אַרױס.

— שכנא, װוּ לױפסטו ? — האָט קײלע אים גערופן מיט שפּאָט און רחמנות, — װאַרט אױס, װעל איך דיר געבן כאָטש אַ לעק קאַװע אױפן ניכטערן האַרץ.

— כ'װעל שױן עסן אין דער אַרבעטער-קיך, — האָט ער אַ ברום געטאָן און איז אַרױס.

קײלע האָט אים נאָכגעקוקט, געזען זײן אױסגעדאַרט פּנים, זײן געבױגענעם רוקן און זי האָט געשאָקלט דעם קאָפּ מיט דער װײסער שלאָףקאָפּקע אױף רױטע סטענגעס.

— רבונו-של-עולם, — האָט זי געפרעגט בײ גאָט, — פאַרװאָס קערסטו

די ברידער אַשכנזי

495

נישט איבער זײן קאָפּ ? נישט די װעלט האָט ער דאָך און נישט יענע װעלט װעט ער האָבן...

זי איז מיט די באָרװעסע שװערע פיס צו צו דער קיך, אַרױסגעטריבן די פרײסן, װאָס האָבן זיך אין די לײדיקע טעפּ איבערנאַכט באַזעצט. און זי האָט געזאָגט די מאָרגנדיקע קריאת-שמע, פול מיט איבערגעדרײטע װערטער און גרײזן.

פון דרױסן האָט אַ האָן געקרײט, געריסן זיך מיט אַ הײזעריקן קװיטש אױף דער פוסטער שטאָט, װאָס האָט מער קײן סירענע-פײף נישט געהערט.

קאַפּיטל פינף

דער אײנציקער אין לאָדזש, װאָס האָט זיך נישט געװאָלט אונטערגעבן דעם קאָמענדאַנט באַראָן פאָן הײדעל הײדעללאָו, איז געװען טוביה װעבער, דער פירער פון די אחדותניקעס, דער פאָרזיצער פון אױספיר-קאָמיטעט. עס איז אָנגעגאַנגען אַ שטענדיקע מלחמה צװישן דעם קאָמענדאַנט אין פּאַלאַץ און צװישן טוביהן אין דער אַרבעטער-קיך. װיפל דער באַראָן האָט נישט אַרױסגעגעבן זײנע באַפעלן, מיט יעדן טאָג אַלץ נײערע, האָט טוביה גלײך אַרױסגעגעבן זײנע באַפעלן. אין מיטן דער נאַכט, פאַרטאָג, האָבן די אחדות-לײט, טוביהס מענטשן, אַרױסגעלאָזט זיך מיט אַן עמער קלעפּעכץ, מיט פּראָקלאַמאַציעס הינטער דער פּאָלע און אױף די קאָמענדאַנטישע באַפעלן זײערע פּראָקלאַמאַציעס אָנגעקלעפּט.

באַראָן פאָן הײדעל הײדעללאָו איז געװאָרן רױט ביז די אױערן, װען ער האָט זיך דערװוּסט, אַז עפּעס אַן אױספיר-קאָמיטעט האָט די העזה קעגנצושטעלן זיך זײנע באַפעלן.

— קײן שפּור ! — האָט ער געגװאַלדעװעט און געטופּעט מיט די שטיװל אױף דעם געל-װאָנצנדיקן הינקעדיקן פּאָליצײ-פּרעזידענט שװאַנעקע. — אױסראָטן די ייִדישע לױז-באַנדע ! זי זינד פעראַנטװאָרטליך !

דער הינקעדיקער פּאָליצײ-פּרעזידענט שװאַנעקע האָט מאָביליזירט אַלע זײנע שוץ-לײט אין די בלױע פּעלערינעס, זײ זאָלן לאָקערן אױף די פאַרטאָגעדיקע פּראָקלאַמאַציע-קלעפּער. אױך אַגענטן האָט ער פונאַנדערגעשיקט, זײ זאָלן זיך אין די טױערן אױסבאַהאַלטן און כאַפּן די נאַכטקלעפּער. עטלעכע האָט מען געכאַפּט. שװאַנעקע האָט זײ אַלײן מיטן הינקעדיקן פוס געשטױסן אין די בײכער. דעם גאַנצן כעס און באַלײדיקונג פון קאָמענדאַנט האָט ער צו די אױסגעצערטע בחורים אױסגעלאָזט. מיט אַלע פּאָליצײאישע קונצן האָט ער געװאָלט אַרױסקריגן פון זײ די נעמען פון די פירער, אָבער די אַרעסטירטע האָבן נישט געזאָגט. מיט די צײן האָבן זײ פאַרהאַקט און קײן װאָרט נישט אַרױסגעזאָגט. שװאַנעקע האָט זײ געהאַלטן אין געפענקעניש עטלעכע װאָכן צײט אױף בלױז אַ פערטל פונם

496

די ברידער אַשכנזי

ברױט אַ טאָג און אײן טאָג אין דער װאָך — אַ תּענית. אָבער זײ האָבן געשװיגן בײ אַלע אױספאָרשונגען, קײן פּיפּס נישט געטאָן. שװאַנעקע האָט געזען, אַז מיט בײזן גײט עס נישט, און ער האָט זײ גענומען איבערקױפן. ער האָט זײ צוגעזאָגט אַרױסצולאָזן פון געפענקעניש, צוריקשיקן זײ צו דער אַרבעט, נאָר בלױז פון צײט צו צײט זאָלן זײ צו אים קומען, אינטערעסאַנטע נאַכריכטן ברענגען, פאַר װאָס ער װעט זײ באַלױנען, שײנע עטלעכע מאַרק געבן. אָבער זײ האָבן נישט אָנגענומען. שװאַנעקע האָט געזען, אַז ער װעט פון זײ קײן נחת נישט האָבן, האָט ער זײ אַרױסגעשיקט קײן דײטשלאַנד אױף צװאַנגס-אַרבעט.

— דאָרט װעט מען אײך שױן לערנען געהאָרכזאַמקײט, לױז-באַנדע ! — האָט ער געדראָט.

ער האָט טאַקע װעגן דער שטראָף אױף די פּראָקלאַמאַציע-קלעפּונג אַ מעלדונג אַרױסגעלאָזט, כדי אָפּצושרעקן אַלע אַנדערע. אָבער גלײך בײנאַכט האָט דער אױספיר-קאָמיטעט געלאָזט פאַרקלעפּן אַלע פּאָליצײאישע מעלדונגען און גערופן צו װײטערדיקן קאַמף קעגן דעם קאָמענדאַנט און דער פּאָליצײ.

אָנגעהױבן האָט זיך די מלחמה צװישן באַראָן און טוביהן צוליב שפּײז.

דער באַראָן פאָן הײדעל הײדעללאָו, װאָס האָט נישט אױפגעהערט טראַכטן בײ זיך אין פּאַלאַץ, װי אַזױ אַלץ מער שפּײז פון זײן געגנט אַרױסצוציען און איבערשיקן עס אין פאָטערלאַנד, האָט אַן אױג געװאָרפן אױף די אַרבעטער-קיכן. דער בירגער-קאָמיטעט, אין װעלכן עס זענען געזעסן די רײכסטע פון שטאָט, אױך דער דירעקטאָר יאַקוב אַשכנזי, האָט קיכן פאַר אָרעמע געמאַכט אין לאָדזש, װוּ אַרבעטער האָבן געקריגן אַ מאָגערע זיפ און אַ קלײן שטיקעלע ברױט דערצו. אין אַלע אָרעמע גאַסן זענען די קיכן געװען, אױך אױף באַלוט פאַר די אַרבעטסלאָזע װעבער. געלט דערױף האָט געגעבן די שטאָט. אָבער באַראָן פאָן הײדעל הײדללאָו האָט קרום געקוקט אױף די דאָזיקע אַרבעטער-קיכן.

זײ האָבן אַ סך שפּײז פאַרנוצט, די קיכן, קאַרטאָפל, מעל, גרױפּן. באַראָן פאָן הײדעל הײדעללאָו האָט בעסער געװאָלט די שפּײז קײן דײטשלאַנד אַװעקשיקן, און ער האָט אַלעמאָל פאַרקלענערט די פּאָרציעס, װאָס מען גיט אַרױס אין די קיכן. צום ערשט האָט ער די פירער פון בירגערקאָמיטעט געלאָזט רופן צו זיך אין פּאַלאַץ און געהײסן זײ מישן װאָס מער פּסולת אין ברױט אַרײן, אָנשטאָט מעל.

— עקסעלענץ, מיר מישן שױן גענוג, — האָבן די פירער פון קאָמיטעט געענטפערט. — דאָס ברײט װיל זיך שױן מער נישט האַלטן פון די ערזאַצן, עס צעפאַלט זיך.

— אַרײנטאָן די פליסיקײטן, װאָס דער שעף-אַרצט מײנער האָט ערפונדן, און עס װעט זיך האַלטן, — האָט דער באַראָן געגעבן אַן עצה. — איך װעל מער אַזױפיל מעל נישט אַרױסגעבן.

די ברידער אַשכנזי

497

װען די מענטשן האָבן אים פּרובירט זאָגן, אַז דערמיט מאַכט מען קראַנק די באַפעלקערונג, מען פאַרגרעסערט די עפּידעמיעס, די שטערבלעכקײט, האָט זיך דאַן דער באַראָן אױפגעקאָכט.

— פאַראַן גענוג ערד צו באַגראָבן טױטע אין לאָדזש ! — האָט ער געשריגן. — אַדיע !

די מענטשן זענען אַװעק פאַרשעמטע אָבער געהאָרכזאַמע. גלײך האָט מען גענומען אױסבאַקן דאָס ברױט פאַר די קיכן לױטן קאָמענדאַנטס באַפעל. אַז דער באַראָן האָט דורכגעפירט מיטן ברױט, האָט ער גענומען טראַכטן אױך װעגן אַנדערע זאַכן, װעגן שפּאָרן גרױפּן, קאַרטאָפל, פעטס. אײן טאָג האָט ער באַפױלן, מען זאָל די זופּן מער נישט שמעלצן מיט פעטס, נאָר מיט עטװאָס אײל. דאָס פעטס האָט ער אַװעקגעשיקט אַהײם. דערנאָך האָט ער געהײסן אַראָפּנעמען פון די גרױפּן. צום סוף האָט ער גאָר דערטראַכט זיך, אַז דערמיט, װאָס מען שײלט די קאַרטאָפל, ברענגט מען אױס זײער אַ סך און ער האָט אַרױסגעגעבן אַ באַפעל, מען זאָל קאָכן די קאַרטאָפל צו די זופּן מיט שאָלן. דער שעף-אַרצט זײנער, װאָס האָט ערפונדן די פליסיקײט צו דערהאַלטן ברױט מיט װײניק מעל, האָט גלײך אױסגעפונען איצט, אַז די שאָלן פון קאַרטאָפל זענען זײער געזונט צום עסן, קרעפטיק און נאַרהאַפטיק. דער באַראָן האָט געלאָזט רופן צו זיך דיפּרעסע -לײט, די דײטשע, פּױלישע און ייִדישע, און געהײסן זײ שרײבן אַרטיקלען װעגן דעם דאָקטאָרס קאַרטאָפל-שאָלן-טעאָריע. דער דאָקטאָר האָט מיט אַ סך פרעמדע מעדיצינישע אױסדרוקן געשילדערט פאַר די פּרעסע-מענטשן די טובה פאַרן געזונט, װאָס קומט פון עסן קאַרטאָפל מיט די שאָלן, און דער באַראָן האָט אָנגעשטעלט דעם מאָנאָקל אױף די רעפּאָרטערן.

— אַלזאָ, ברײט פּראפּאגאנדירן די זאַך ! — האָט ער באַפױלן.

די פּרעסע האָט געשריבן, די פאָרשטײער פון בירגער-קאָמיטעט האָבן די באַפעלן אױסגעפירט. בלױז טוביה מיט זײנע לײט האָבן זיך די נײע באַפעלן נישט אונטערגעגעבן. ער איז איצט געװען דער עלטסטער אין לאָדזש, טוביה, דער פירער. ניסן איז געװען אין רוסלאַנד, די אַנדערע חברים זײנע פאַרשיקט אין אױסלאַנד, אױפן פראָנט. טוביה אַלײן איז געבליבן. אױף אים איז געבליבן די גרױסע שטאָט, אױף זײן פאַראַנטװאָרטלעכקײט, און ער האָט זי געטראָגן אױף זײנע געבױגענע פלײצעס. ער האָט אַלײן אָרגאַניזירט אַ קאָמיטעט פון אַרבעטער, נײע מענטשן אַרײנגעצױגן, אַן אַרבעטער-קיך געשאַפן, געהאלטן די זאַך אין די הענט. ער איז געװען דער עלטסטער, דער אױסגעפּרוּװטסטער. ער האָט געדאַרפט זאָרגן פאַר די אַרבעטער, אָננעמען זיך פאַר זײ אין דער ביטערער צײט, װעקן זײער מוט, רופן זײ צום קאַמף. און ער איז מיט עקשנות אַרױס קעגן דעם קאָמענדאַנטס באַפעלן. ער האָט אַ פײערדיקע פּראָקלאַמאַציע אָפּגעדרוקט, אַ פּראָקלאַמאַציע קעגן די מיליטאַריסטישע אונטערדריקער, װאָס

498

די ברידער אַשכנזי

האָבן די אַרבעטער צוערשט אַרױסגעװאָרפן פון דער אַרבעט, אין בעטלער זײ פאַרװאנדלט, און איצט װילן זײ אַפילו דאָס לעצטע שטיקל ברױט פון מױל זײ אַרױסרײסן, קאַרטאָפל אין די שאָלן צװינגען צו עסן, װי די חזירים. די פראָקלאַמאַציעס זענען אױסגעקלעפּט געװאָרן בײ אַלע קיכן, אױף אַלע ראָגעס, אױף די קאָמענדאַנטישע באַפעלן. אױך האָט טוביה געלאָזט מיטינגען אײנאָרדענען, געהײמע פאַרזאַמלונגען און גערופן צו פּראָטעסטן, מלחמה.

באַראָן פאָן הײדעל הײדעללאָו האָט אױפגעהערט צו פאַרלאָזן זיך אױף דעם הינקעדיקן פּאָליצײ-פּרעזידענט און גענומען אַלײן לערנען דרך-ארץ די װידערשפּעניקער. אין מיטן עסן זענען זײנע סאָלדאַטן באַפאַלן די אַרבעטער-קיכן, אַרעסטירט די ייִנגסטע און קרעפטיקסטע און זײ אַװעקגעשיקט קײן דײטשלאַנד אױף צװאַנגס-אַרבעט. באַראָן פאָן הײדעל הײדעללאָו האָט, װי אַ געניטער יעגער, געװאָלט שיסן צװײ האָזן מיט אַמאָל : אי בײ די אַרבעטער אַרױסנעמען די ייִנגסטע, די ענערגישסטע, כדי דיאיבערגעבליבענע , די עלטערע און שװאַכע, זאָלן זיך אַלײן צעקריכן ; אי טאָן אַ גוטע זאַך פאַרן פאָטערלאַנד, שיקן מענטשן אױף אַרבעט. מיט יעדן טאָג מער האָט מען אין פאָטערלאַנד די אַרבעטער אַװעקגענומען אױף די פראָנטן אָדער אין הינטערלאַנד פון די אָקופּירטע לענדער. אַפילו זקנים האָט מען מאָביליזירט. די פרױען אַלײן האָבן נישט געקאנט טאָן אַלע מענערישע אַרבעט. מען האָט געדאַרפט מענער צו די קױלן-גרובן און עו אַנדערע שװערע אַרבעטן. און פון גענעראל-שטאַב זענען געקומן באַפעלן, װאָס מער ציװילע מענער פון פּױלן אַװעקצונעמען און שיקן קײן דײטשלאַנד. אָבער די מענער האָבן זיך נישט געמאָלדן. זײ האָבן שױן געװוּסט פון די פריערדיקע, װאָס זענען דאָרט אַרױסגעפאָרן, אַז מען גיט זײ נישט צו עסן אין די פאַבריקן און קױלן-גרובנס ; אַז מען האַלט זײ אין קאַלטע נאַסע באַראַקן, מען באַװאַכט זײ, מען גיט זײ גאָר קײן מנוחה נישט אין דער אַרבעט און מען באַגײט זיך מיט זײ װי מיט אַרעסטאַנטן. אױך לאָזט מען מער נישט אַרױס די, װאָס זענען פרײװיליק געגאַנגען צו דער אַרבעט. קײנער האָט זיך מער אױף די אַרבעטס-מעלדונגען נישט אָפּגערופן.

לעבן די אַרבעטס-מעלדונגען פון קאָמענדאַנט האָט טוביה זײנע מעלדונגען געלאָזט אױסהענגען װעגן דעם, װי אַזױ מען באַגײט זיך דאָרט אין דײטשלאַנד מיט די אַרבעטער. די הונגעריקע מענטשן האָבן מער זיך צוגעהערט צו טוביהס װערטער, װי צום באַראָנס.

דער באַראָן פאָן הײדעל הײדעללאָו האָט דעריבער גענומען אַרעסטירן אַרבעטער און אַװעקשיקן זײ אױף צװאַנגס-אַרבעט. דאָס האָט בעסער געלױנט. אי מען האָט אַזעלכע מענטשן אינגאַנצן נישט געדאַרפט צאָלן, אי זײ האָבן געאַרבעט אונטער מיליטערישער װאַך, װי די קריגט-געפאַנגענע.

די ברידער אַשכנזי

499

אומעטום האָבן זײ זיך געדרײט, די דײטשע שוצלײט, פעלד-זשאַנדאַרמען-, לאַנדשטורמער און אַרעסטירט אַרבעטער אין גאַס. פאַר דער מינדסטער קלײניקײט, פאַר שטײן אין גאַס אין אַ רעדל, פאַר זאַמלען זיך בײ די קיכן, פאַר שטײן אין די רײען נאָך קאַרטן-ברױט, האָט מען די אָרעמע מענטשן געכאַפּט, אַװעקגעפירט אין דער קאָמענדאַנטור, צונױפגעשטעל

פּראָטאָקאָלן קעגן זײ, אַז זײ האָבן געמאַכט פײנטלעכע מאַניפעסטאַציעס, און זײ אָפּגעשיקט מיט די לאַסט-װאַגאָנען, אונטער מיליטערישער װאַך, קײן דײטשלאַנד. די מיליציאָנערן מיט די שטעקעלעך האָבן אַרעסטירט שמוציקע, אומרײנע מענטשן. װוּ נאָר זײ האָבן געזען אָפּגעריסענע, באָרװעסע, האָבן זײ זײ אַרומגערינגלט און אָפּגעפירט אין די אַנטלױזונגס-בעדער. דאָרט האָט מען די אַלטע אַרױסגעלאָזט צוריק, אָבער די יונגע האָט מען אין דער קאָמענדאַנטור אַװעקגעשיקט און אױף צװאַנגסאַרבעט גענומען.

אָבער װאָס מער דעם קאָמענדאַנטס סאָלדאַטן האָבן די מענטשן אַרעסטירט, אַלץ מער דעאָבן זײ די פּראָקלאַמאַציעס קעגן קאָמענדאַנט אױף די גאַסן אָנגעקלעפּט, װעגן זײנע אומגעזעצלעכע מעשים דערצײלט, זײנע אכזריותן באַשריבן. אַפילו פּראָטעסטן בײ די פאַמיליעס פון די אַרעס - טירטע האָבן זײ געזאַמלט, פּראָטעסטן קעגן דעם באַראָן, װאָס מאָביליזירט ציװילע מענטשן צו צװאַנגסאַרבעט, כאָטש דאָס איז קעגן די אינטערנאַציאָנאַלע געזעצן.

נײן, ער האָט נישט גערוט, טוביה. אַן עלנטער, אַן אַרבעטסלאָזער, אַ הונגעריקער, קױם די נשמה צו דערהאַלטן אי)י די שװערע ביטערע טעג, אַ פאַרקאָנספּירירטער, נעכטיקנדיק אין באַהאַלטענע װױנונגען אַלע נאַכט ערגעץ אַנדערש, האָט ער געפירט מלחנהה קעגן דעם הערשנדיקן באַראָן פאָן הײדעל הײדעללאָו אין זײן פאַלאַץ. ער האָט אָנגערײצט קעגן אים די מענטשן, אױסגעלאַכט אים אין די פּראָקלאַמאַציעס, און אַפילו געהײמע מסירות אױף אים צו די דײטשע סאָציאַליסטישע דעפּוטאַטן קײן בערלין אַװעקגעשיקט װעגן זײנע רדיפות אױף די ציװילע אַרבעטער. אױך די ליסטעס מיט פּראָטעסטן פון די פאַמיליעס פון די אַרעסטירטע האָט ער באַװיזן איבערצושיקן. מען האָט אַפילו פון בערלין אָנפראַגעס װעגן דעם געשיקט צום קאָמענדאַנט.

מיט דעם צעקנײטשטן װעליסאָפּעדן-היטל פאַררוקט איבערן שטערן, מיט דעם אַלטן אױסגעטריקנטן אָדערדיקן האַלדז, אױף װעלכן דאָס פּאַפּירענע קראַנגדל ליגט לױז און פאַרדרײט, מיט אױסגעריבענע שיך, מיט אָפּגעטראָגענע קלײדער, מיט פולע קעשענעס, װאָס שטײען אָפּ פון די אָנגעפּאַקטע צײטונגען, ביכלעך, בראָשורן, פּאַפּירן, מיט אױגן פאַרצוקטע, צאָרנדיקע, װאָס קוקן דורך פאַרלאָפענע דראָטענע ברילן, איז ער אומעטום געװען פול, אַלץ אױפן קאָפּ געהאַלטן, צו אַלעם זיך געמישט, פון אַלעם געליטן אין דער פינצטערער צײט.

500

די ברידער אַשכנזי

אים האָט געװײטיקט דאָס האַרץ אױף די אַרבעטער, װאָס מען האָט פון זײ גאַסן-הענדלער געמאַכט, שנאָרערס, שמוגלערס. ער האָט זײ געטראָפן אין די גאַסן, אַרומקריכנדיק מיט עמערס זױערע אוגערקעס, מיט מעסטלעך צוקערלעך, מיט אַלערלײ אַלטװאַרג. זײ האָבן זיך געשעמט אין די אױגן צו קוקן.

— הענדלער געװאָרן, חבר טוביה, — האָבן זײ געמורמלט מיט אַראָפּגעלאָזטע קעפּ. — ס'פּנים פלאַמט פון בושה.

אַנדערע זענען איבער די הױפן מיט זעקלעך אַרומגעגאַנגען, די העלדזער זיך אױסגעריסן װעגן דעם אַלטװאַרג, װאָס זײ קױפן, נאָר קײנער האָט נישט פאַרקױפט. שװאַכערע האָבן זיך אָפּגעלאָזט, די הענט נאָך נדבות אױסגעשטרעקט צו די פאַרמעגלעכע. שפּולערקעס, נײטאָרינס, שנײדערקעס, האָבן זיך מיט דײטשע סאָלדאַטן אַרומגעפירט, פאַרקױפט זיך פאַרן שטיקל ברױט אין דער ביטערער צײט. אַנדערע, װאָס האָבן אַמאָל אין דער פּאַרטײ געאַרבעט, האָבן געשמוגלט, פאַרדעכטיקע קאַװיאַרניעלעך געעפנט, מיט סאָלדאַטן עסקים געהאַט און פאַרגעסן אין דער פריערדיקער אַרבעט. אַ סך זענען געפאַלן, אומגעקומען פון הונגער און נױט, פון אױסצערונג און עפּידעמיעס. טוביה האָט געליטן איבער דעם, װאָס מען האָט געמאַכט פון די אַרבעטער, געװײטיקט איבער דער פיזישער און מאָראַלי - שער צעפאַלונג. אַלע, אױף װאָס מען האָט אַזױפיל יאָרן געאַרבעט, געקעמפט, אָרגאַניזירט, באַװוּסטזיניק געמאַכט איז איצט צעקראָכן, צעפאַלן, צעבלאָזן געװאָרן װי שטױב, װי פליעװעס פון װינט.

ער האָט דעם גלױבן זײנעם נישט פאַרלױרן. ער איז געװען פעסט אין זײנע איבערצײגונגען אין דער סאָציאַליסטישער אָרדענונג, װאָס װעט מוזן קומען. פון בלוט, רציחה, פּײן װעט זי אױסשפּראָצן, װי קערנער פון מיסט אַרױס. אָבער דערװײל איז געװען חושך, יאוש, די גאַנצע װעלט האָט זיך אין בלוט געװײקט, די פּױערים און אַרבעטער זענען פון פּאַטריאָטיזם פאַרכאַפּט געװען, די בורזשואַזיע האָט אױפגעהעצט פאָלק קעגן פאָלק, נאַציע קעגן נאַציע כדי דעם צאָרן פון אַרבעטער-קלאַס פון זיך אָפּצוװענדן. דער טשאַד האָט אַזױ פאַרנעפּלט, אַז באַװוּסטזיניקע אַרבעטער, אָרגאַניזירטע, זענען אין די מערב-לענדער אין קריג מיט שמחה געלאָפן. און אַפילו די פירער, די סאָציאַליסטישע פירער, זײ האָבן אין פיל לענדער געשטיצט די קריגט-בודזשעטן, מיטגעטאַנצט מיט דער בורזשואַזיע, אין אָפיצירן-קלײדער אַרײנגעקראָכן, אױף מיניסטאָרן-בענקלעך זיך אַװעקגעזעצט. טײל האָבן זיך אַפילו מבזה געװען, פאַר די קעניגלעכע און קײזערלעכע טראָנען זיך גענױגט, קײן רוסלאַנד צום בלוטיקן צאַר געפאָרן און זיך מיט אים געקושט. די מלחמה-באַקעמפער האָט מען אין די טורמעס אַרײנגעזעצט.

דאָס אַלץ איז געװען צו שװער פאַר די אױסגעהאָרעװעטע, אױסגעבױגענע פּלײצעס פון דעם אַרבעטסלאָזן אַלטן האַנט-װעבער. װאָלט ער כאָטש געהאַט

די ברידער אַשכנזי

ניסנען לעבן זיך, אַנדערע געלערנטע מענטשן, װאָס זאָלן אים דערקלערן, קלאָר מאַכן, אַ ביסל ליכט אַרײנטראָגן אין זײן פאַרצװײפלטן קאָפּ. אָבער קײנער איז נישט געװען. אױף אים אַלײן, אױף אַן אַלטן, אױסגעהאָרעװעטן אַרבעטסלאָזן אַרבעטער, איז געבליבן די שטאָט. ער האָט געלײענט, געשלונגען די צײטונגען פאַרטיפט זיך אין די מאַרקסיסטישע בראָשורן, אָבער קײן גרױסע זאַכן דערגײן האָט ער נישט געקאָנט. צו אָרעם איז ער געװען אין בילדונג, נישט צוגעגרײט, ער זאָל זען אַ ליכטיקן װעג אין דער גרױסער, שװערער פינצטערניש. ער, דער אַלטער און צעבראָכענער, אָן אַ הײם, אָן אַ שטוב אַרײנצוקומען, אַ פאַראַכטעטער פון די אײגענע װײב און קינדער, האָט דאָס געדאַרפט אױף זײנע אַקסלען האַלטן די שטאָט, מונטערן די שװאַכע, אױפקלערן די פאַרצװײפלטע, באַקעמפן די סקעפּטיקער, פירן מלחמה מיט די הערשער און אונטערדריקער, מיט דעם באַראָן פאָן הײדעל הײדעללאָו און זײנע לײט. ליגנדיק אין די נעכט אױף זײן אָרעם געלעגער, האָט ער אָפט פינצטערע געדאַנקען געטראַכט, געדאַנקען, װאָס זענען געװען אַזױ שװאַרץ, װי די נאַכט אַרום אים. די גרילן פון די װינקעלעך האָבן אים אין זײנע אױערן טרױעריקע קינות געקלאָגט.

אָבער אין דער גאַנצער צעפאַלונג, אין זומפּ האָבן ליכטיקע פײערלעך, װי גלי-פליגן פון שװאַרצקײט אַרױס, אױפגעלױכטן, װי פאָספאָר-פײערלעך פון פױלונג. יונגע אַרבעטער, אַרבעטערינס האָבן זיך אַרום אים, טוביהן, געהאַלטן, נישט אָפּגעטראָטן פון אים, געגאַרט נאָך זײן װאָרט און פירונג. זײ זענען געבליבן געטרײ דער פּאַרטײ, זיך אַלײן. זײ האָבן געהונגערט, אָבער נישט דעקלאַסירט זיך, נישט צוגעלײגט קײן האַנט צו קרעמערײ, צו שמוגל.

— װי לאַנג קרענקט ער, דער קאָמענדאַנט, חבר טוביה, — האָבן זײ געזאָגט. — מיר װעלן בלײבן אַרבעטער װי געװען, נישט פאַרקױפן זיך.

זײ האָבן טוביהן געהאָלפן אין דער אַרבעט, פּראָקלאַמאַציעס פאַרשפּרײט, אַלע זײנע באַפעלן אױסגעהערט, אױף פאַרזאַמלונגען זיך צונױפגעקומען, נײע מענטשן אַרײנגעצױגן. זײ האָבן אים אױך געהאָלפן אַן אַרבעטער-קיך אָרגאַניזירן, װאָס אין אָװנט איז זי אַ קלוב געװאָרן. אין אַ רױטער ציגל-מױער, װאָס אײנער אַ לאָדזשער נגיד האָט געלאָזט אױפ - בױען פאַר דער מלחמה און זי צוליב דעם קריג נישט פאַרענדיקט, איז אין די גרױסע זאַלן, װאָס זענען אָן פענצטער און טירן געשטאַנען און די װענט פון אינעװײניק זענען אַפילו נישט געטינקט געװען, נאָר מיט די ציגל אַרױסגעקוקט, האָבן די מענטשן אױף דעם באַלוט, װי נאָר די רוסן זענען אַװעק, אַן אַרבעטער-קיך געמאַכט. די ציגל-װענט מיט קאַלך אָפּגעשמירט, מיט די פּאָרטרעטן פון קאַרל מאַרקס, ענגעלס און לאַסאַל אױסגעצירט, מיט אַרבעטער-לאָזונגען אױסגעהאַנגען. די מײדלעך האָבן דעם שװאַרצן באַלקן מיט פאַרביקע פּאַפּירענע לאַמטערנדלעך און פאַרפּוצונגען אױסגעהאַנגען. עטלעכע סטאָליאַרעס אײגענע האָבן בענק צוזאַ-

502

די בדידער אַשכנזי

מענגעקלאַפּט, אַ קלײנע הילצערנע עסטראַדע אױבנאָן אַװעקגעשטעלט, איבער איר די רױטע פאָן אױסגעהאַנגען. און הונדערטער מענטשן, אַרבעטסלאָזע װעבער, שפּולערקעס, שנײדערינס, אַפילו אַרבעטער, װאָס האָבן קלעפּיקע צוקערלעך פאַרקױפט איצט אין די גאַסן, האָבן זיך געזאַמלט אין דער קיך, בײטאָג נאָך אַביסל שיטערער זופּ און אַ פּענעצל קלעפּיק ברױט און אין די אָװנטן נאָך אַנדערע שפּײז, נאָך פאָרלעזונגען, לעקציעס, דיסקוסיעס.

די בחורים מיט די מײדלעך האָבן אױך יום-טובים געמאַכט אין די ביטערע טעג, הײמישע פאָרשטעלונגען געגעבן, אַ כאָר צונױפגעשטעלט, אַפילו אַן אָרקעסטער אַן אײגענעם. אין אָט דער קיך אין רױטן נישט-פאַרענדיקטן ציגל-הױז אױף באַלוט האָט טוביה זײן מלחמה געפירט קעגן קאָמענדאַנט אין זײן רײכן פאַלאַץ. דאָ האָט ער געהײמע פּאַרטײ-באַראַטונגען מיט זײנע קאָמיטעט-מענטשן אָפּגעהאַלטן, פּראָקלאַמאַציעס געשריבן, באַשלוסן אָנגענומען. דער קאָמענדאַנט האָט געהאַט אַן אױג אױף אָט דער קיך אין רױטן ציגל-הױז. ער האָט טאַקע דאָרט אָפט זײנע אַגענטן געשיקט. אָבער אױך טוביהס מענטשן האָבן געהאַלטן אױג, און װי נאָר אַ פאַרדעכטיקטער פאַרשױן האָט זיך באַװיזן, זענען שױן די מענטשן געזעסן בײ די טישן און געגעסן די אָרעמע זופּן, צוגלײך מיט אַלע אַנדערע אָרעמע עסערס. כאָטש די סאָלדאַטן זענען אָפט באַפאַלן די קיך, אַרעסטירט מענטשן, צעטריבן, זענען זיך מאַסן מענטשן אין די אָװנטן דאָרט צוזאַמענגעקומען, די נישטפאַרענדיקטע שטובן אָן טירן זענען געװען געפּאקט, קאָפּ אױף קאָפּ איז מען געשטאַנען, אױסצוהערן די רעדעס, לעקציעס.

מיטן לאַנגן אָדערדיקן האַלדז, אױף װעלכן דאָס פּאַפּירענע קעלנערל פאַלט לױז אַראָפּ, מיט אױגן, װאָס ברענען דורך גרינלעכע שײבלעך פון די דראָטענע ברילן, איז טוביה געשטאַנען אױף דער קלײנער הילצערנער עסטראַדע און רײד, װי פײלן, געװאָרפן קעגן אַלע הערשער, אונטערדריקער און שונאים פון די אַרבעטנדיקע. די שאַרפסטע װערטער, כאָטש באַהאַלטן, אין רמזים און אָנצוהערענישן, האָט ער געװאָרפן צו דער זײט, װאָס פירט צום פּאַלאַץ פון באַראָן פאָן הײדעל האָדעללאָו, דעם קאָמענדאַנט פון דער באַזעצטער שטאָט.

— אײער צײט װעט קומען ! — האָט ער גערופן און געדראָט מיטן שפּיציקן פינגער פון זײן אײנגעשרומפּענער אָדערדיקער אױסגעהאָרעװעטער האַנט, װאָס איז לױז אַרױסגעקראָכן פון ברײטן צעקנײטשטן, אױסגערי - בענעם אַרבל. — װײל אַזױ איז דאָס אײזערנע געזעץ פון אונדזערע גרױסע לערער.

ער האָט מיט גלױבן אַרױפגעקוקט צו די דרײ קעפּ, װאָס זענען געהאַנגען איבער אים, באַצירט מיט רױטע בענדער און פאַרפּוצט מיט גרינע נאָדלצװײגן.

די ברידער אַשכנזי

503

קאַפּיטל זעקס

אין אַשכנזיס מאַנופאַקטור-פאַבריקן, אין פּעטערבורג, האָט זיך די אַרבעט אָפּגעשטעלט. צוזאַמען מיט אַלע אַנדערע אַרבעטער פון דער רעזידענץ-שטאָט, האָבן אױך די טױזנטער אַרבעטער און אַרבעטערינס פון אַשכנזיס פאַבריקן פאַרשטרײקט. מיליטער איז געשטאַנען בײ די טױערן, בײ אַלע אַרײנגאַנגען און געהאַלטן װאַך.

אַשכנזי איז געװען אױסער זיך פאַר אױפרעגונג און אומגעדולד.

אין דער הױפּט-קװאַרטיר האָט מען זיך געגרײט שטאַרק צו אַ נײעם פרילינגס-אָנגריף, כדי די דײטשן און עסטרײכער צו געבן אַן ענדגילטיקן קלאַפּ און צו פאַרטרײבן זײ פון דער דעראָבערטער רוסישער ערד. מען האָט מאָביליזירט די רעזערװן פון די העכסטע יאָרן, מיליאָנען נײע סאָלדאַטן אונטער דעם געװער געשטעלט. אױך האָבן די געװער-פאַבריקן שטאַרק געאַרבעט און מאַסן אַמוניציע פאָרגעברײט. פּונקט אַזױ האָבן געאַרבעט די שיך-װערקשטאַטן, די מאַנופאַקטור-פאַבריקן. מען האָט געגרײט קלײדער, װאַטע, באַנדאַזשן, װאָל און בײנװל. די גענעראַלן פון דער הױפּט-קװאַרטיר האָבן געװאָלט נעמען דעם פײנט מיט שטורעם, מיליאָנען באַװאָפנטע מענער, גוט-באַשוכטע, נײ-באַקלײדטע, אַרױסשיקן מיטאַמאָל אױף די מזרפיפראָנטן. צו דער אײגענער צײט האָבן אױך די פאַרבינדעטע אױף מערב געדאַרפט אָנגרײפן אױף זײער זײט, כדי מיט אײן קלאַפּ אָפּצוהאַקן דעם פײנט.

מיט דער גרעסטער ענערגיע האָט געטריבן די אַרבעט אין זײנע פאַבריקן מאַקס אַשכנזי. ער האָט געאַרבעט לײװנט, בײנװל, אַפילו מאַשינען אױף װאַטע האָט ער אַװעקגעשטעלט. פון אונטער דער ערד האָט ער מאַשינען אַרױסגעקריגן, געהאַלטן אין אײן צובױען, צומױערן, פאַרגרעסערן, פאַרברײטערן. די הױכע מיליטער-לײט פון הינטער-לאַנד, װאָס האָבן זיך אין געװײנלעכע זעלנערישע גרױע שינעלן געצירט, װי זײ װאָלטן געװען אױפן שלאַכט-פעלד, די ציװילע מענער אין די האַלב-מיליטערישע אוני - פאָרמען, אין די גאַליפע-הױזן און פרענטשן, זענען גוטע קונים געװען, װאָס אַזעלכע האָט גאָר אַשכנזי קײנמאָל אין זײן לעבן נישט געהאַט. זײ האָבן געשאָטן מיט געלט, ריזיקע באַשטעלונגען געמאַכט, פריער אױס באַצאָלט, אײדער די סחורה איז געליפערט געװאָרן. מען האָט געאַרבעט פאַר מזומן, פאַרגעסן גאָר, אַז עס זענען פאַראַן װעקסלען אױף דער װעלט. די אַרבעט האָט געברענט אונטער די הענט. אַשכנזי איז געװאָרן רײכער מיט יעדן טאָג. יעדער קלאַפּ פון די מאַשינען האָט פאַר אים געלט אױסגעשלאָגן, מטבעות געמינצט.

ער האָט דאָס געלט אין די באַנקען נישט געהאַלטן. ער האָט אײנגע-

די ברידער אַשכנזי

קױפט גיטער, הײזער, פאַבריקן, מױערן. װאָרעם ער האָט געזען, אַשכנזי, אַז װערט-פּאַפּירן זענען נישט מער אײביק, אַז זײ קאָנען אַנטװערט װערן. אַנדערש איז עס מיט הײזער, גיטער, פאַבריקן. זײ האָבן שטענדיק אַ װערט. אַרום אים האָבן זיך געדרײט איצט אַלערלײ מעקלערס, אַגענטן, װאָס האָבן אים נײע הײזער פאָרגעלײגט, נײע געשעפטן, עסקים. װי אין לאָדזש פריער, איז ער כסדר איצט אַרומגעפאָרן מיט דער קאַרעטע אין אַ פּאָר שװאַרצע פערד, װאָס איז געפירט געװאָרן פון אַ שװארץ-בערדיקן, פעטן רוסישן קוטשער. מיט אַ ברײטן סױבלנעם פּעלץ און היטל, מיט אַ פּאָרטפעל, אָנגעשטאָפּט מיט פּאַפּירן, איז ער גאַנצע טעג אַרומגעפאָרן איבער דער גרױסער שטאָט, געאײלט איבער ברײטע מאַרמאָרנע טרעפּ פון באַנקען, געיאָגט איבער אײזערנע טרעפּ פון מיניסטעריומס, אַמטן, אינטעדאַנטסטװעס, פּונקט װי ער האָט זיך אױך אָפּגעריסן, כדי צו כאַפּן אַ בליק אױף די הײזער, װאָס ער קױפט, אױף די פאַבריקן, אין װעלכע ער טרעט אַרײן אין יצותפות.

די פאַבריק זײנע האָט גאָרנישט אױפגעהערט קלאַפּן. טױזנטער מענער מער נאָך װײבער, האָבן געאַרבעט בײטאָג און בײנאַכט, געגרײט סחורה פאַר דעם מיליטער. פּלוצלונג האָבן זײ זיך אָפּגעשטעלט. זײ אַרבעטער האָבן געװאָרפן די אַרבעט.

אָנגעהױבן האָט זיך עס צוליב ברױט. די רעזידענץ פון דער אימפּעריע האָט נישט צוגעפירט גענוג ברױט פאַר אירע אײנװױנער. די באַנען זענען געװען פאַרנומען מיט פירן אַמוניציע, מיליטער, פאַרװוּנדעטע. די ברײט-בערדיקע קרעמער מיט די װײסע פאַרטעכער אױף די פּעלצלעך האָבן באַהאַלטן די װײניקע שפּײזן אין די קראָמען און פאַרקױפט זײ נאָר צו די, װאָס קאָנען צאָלן אַ גוטן פּרײז. פאַר די אָרעמע אַרבעטער-װײבער מיט די טיכלעך אױף די קעפּ האָבן זײ גאָרנישט געהאַט צו פאַרקױפן.

— נישטאָ, מומענקע, — האָבן זײ געזאָגט מיט פונאַנדערגענומענע הענט. — בײ גאָט, עס איז גאָרנישט נישטאָ.

זײ האָבן געװיזן אױף הײליקע מוטערס, װאָס זענען געהאַנגען אױבנאָן, באַלױכטן מיט רױטע אָדער גרינע נר-תמיד-לעמפּלעך.

די װײבער, אױסגעהאָרעװעטע, פאַרצוקטע, זענען געגאַנגען אַהײם מיט לײדיקע אָדערדיקע הענט און נישט געהאַט װאָס צו גרײטן די טישן פאַר קינדער און מאַנען. זײ האָבן זיך געזאַמלט פאַר די שטאָט-קראָמען, געקלאַפּט מיט די פיס אין די געפרױרענע שטײנער, געװאַרט, געשריגן, אָבער די קראָמען זענען געװען געשלאָסן. זײ האָבן קײן ברױט נישט געהאַט. עלטערע אַרבעטער אין װאָלינקעס, אין פּעלצלעך, אין פוטערנע היטלען זענען אַרױס צו די װײבער, געברומט, געשאָלטן, געשפּיגן :

— עד, אַ לעבן אַ ביטערס, אַרבעטסט אַ גאַנצן טאָג און אַז דו קומסט אַהײם, האָסטו נישט װאָס אין מױל צו נעמען, פאַרשאָלטענע !

— מען דאַרף די קראָמען אױפרײסן, — האָבן שטימען זיך געהערט, — זײ באַהאַלטן אױס.

די ברידער אַשכנזי

— מען דאַרף די אַרבעט אָפּשטעלן. אָן עסן קאָן מען נישט אַרבעטן.

— ברױט זאָלן זײ געבן !

— ברױט !

די פּריסטאַװעס פון די פּאָליצײ-צירקלען האָבן פּאָליציאַנטן אַרױסגעשיקט צו די קראָמען, כדי פונאַנדערצוטרײבן די צאָרנדיקע מענטשן אין די רײען.

— פונאַנדערגײן זיך אַהײם ! — האָבן די פּאָליציאַנטן געשריגן. — װען עס װעט זײן ברױט, װעט מען צוּװיסן געבן. נישט זאַמלען זיך אױודי גאַסן !

אָבער די מענטשן פאַר די קראָמען האָבן נישט געװאָלט אַװעקגײן.

— ברױט זאָל מען אונדז געבן, חזירישע פּיסקעס, — האָבן די װײבער געשריגן, — מיר קאָנען אָן ברױט נישט קומען צו אונדזערע קינדער !

— װאָס טרײבט איר, קהלשע פרעסערס ? — האָבן די מענער זיך קעגנגעשטעלט. — איר קריגט ברױט, מיר פאַרלאַנגען אױך ! מירן נישט אַװעקגײן !

די פּאָליצײ האָט גענומען שלאָגן, קלאַפּן מיט די שײדן פון די שװערדן, אָבער דאָס פאָלק איז זיך נישט פונאַנדערגעגאַנגען. ייִנגלעך האָבן געכאַפּט שטײנדלעך, שטיקלעך אײז, שנײ און געװאָרפן די פּאָליציאַנטן. אַנדערע האָבן שטײנער געװאָרפן אין די שױבן פון די שטאָטישע געשלאָסענע קראָמען. די פּאָליצײ האָט אױסגעשאָסן, צום ערשט אין דער לופט און דערנאָך אין די מענטשן. אַ פרױ אין אַ מענעריש פּעלצל מיט שטיװל האָט זיך אױסגעצױגן אױף דער ערד און באַגאָסן דעם שנײ מיט אַ רױט שנירל בלוט. די פּאָליציאַנטן האָבן געמײנט, אַז איצט װעט דער עולם זיך פונאַנדערלױפן. אָבער ער איז נישט געלאָפן. פאַרקערט, דאָס בלוט אױף דעם װײסן שנײ האָט אָנגעצונדן די געמיטער, אױפגעקאָכט.

— שלאָגן די מערדער, די קעפּ זײ אָפּדרײען ! — האָבן די מענטשן געשריגן און געלאָזט זיך אױף די פּאָליציאַנטן. — ברױט װילן מיר !

דער איבערן-מיניסטער פּראָטאָפּאָפּאָװ האָט אנשטאָט אַרױסשיקן פאַר דער באַפעלקערונג ברױט, אַרױסגעשיקט קעגן איר מיליטער, דאָס װאָלינער פּאָלק, װאָס האָט נאָך אינעם פינפטן יאָר אַרױסגעװיזן טרײשאַפט צום זעלבסטהערשער און געשלאָגן אין פּױלן די רעװאָלוציאָנערן. בײ די פאַבריקן, בײ די אַמטן, בײ אַלע בריקן האָט מען מיליטער אַװעקגעשטעלט און באַפױלן שיסן אױף די בונטאָװשטשיקעס. אַלײן אַ שװאַכלינג, אַ פּחדן, אַ חונף און אַ שטיקל צעדרײטער, נישט גאָר בײ די קלאָרע געדאַנקען, האָט מיניסטער פּראָטאָפּאָפּאָװ, װי אַלע פּחדנים, געהאַלטן, אַז די אײנציקע רפואה קעגן אַלע אומצופרידענע איז דער פּחד, אָפּשרעקן מיט געװער. װײניקער פון אַלע אַנדערע אײנװױנער פון דער רעזידענץ האָט ער געװוּסט, װאָס טוט זיך אין שטאָט. ער איז גאָרנישט געקומען אין מיניסטעריום אין אײגענעם, װײניק געזעסן אױף די מיניסטאָרן-באַראַטינ-

506

די ברידער אַשכנזי

גען. אָפּגעזעסן איז ער אין צאַרסקאָיע סעלאָ בײ דער קײזערין, כדי צו דינען איר אין דער צײט, װען דער קײזער אַלײן איז געװען אין דער הױפּטקװאַרטיר אין מאָהילעװ, צו זײן אַ געטרײער דינער איר, װען אַלע האָבן זי געהאַסט. נאָך פריער האָט ער געהיט איר כבוד, דער מיניסטער פּראַטאָפּאָפּאָװ. זײער נישט קײן לײטישע װיצן האָבן די פּעטערבורגער לײט געמאַכט װעגן איר, דער גאָטס-געזאַלבטער. יעדעס מאָל, װען מען האָט געװיזן אױף די בילדער, װי דער קײזער גיט די פאַרװוּנדעטע זעלנער דעם קרײץ פון הײליקן געאָרגי, האָבן די מענטשן געחוזקט : — דער צאַר איז מיט געאָרגין און זײן צאַרין מיט גריגאָרין...

דאָס האָט מען געמײנט גריגאָרי ראַספּוטין, װאָס מען האָט אים געהאַלטן פאַר דער קײזערינס געליבטן...

פּראָטאָפּאָפּאָױ האָט געהײסן דער פּאָליצײ אַכטונג געבן און נישט דערלאָזן צו אַזאַ לעסטערונג.

צוליב איר, דער קײזערין, איז ער אינערן-מיניסטער געװאָרן. פריער האָט ער געחנפהט ראַספּוטינען, נאָכגעקראָכן די הױף-זנאַכאַרעס. זײ האָבן פאַר אים גוטס גערעדט פאַר דער קײזערין און זי האָט אים פאָרגעשטעלט פאַרן צאַר צו מאַכן אים פאַר דעם רעטער פון רוסלאַנד און דע,ר מאָנאַרכיע קעגן אַלע רעװאָלוציאָנערן און קאָנסטיטוציאָנאַליסטן. פאַר דאַנקבאַרקײט איז ער אָפּגעזעסן גאנצע טעג בײ דער קײזערין, גערעדט מיט איר װעגן הײליקע, זנאַכאַרעס און ניסים, געפירט זי צו דעם קבר פון דעם דערמאָרדעטן פאָטערל ראַספּוטין. װעגן דעם לאַנד, װעגן דער באַפעלקערונג אין שטאָט האָט ער גאָרנישט נישט געװוּסט, נישט געװאָלט װיסן. װען די װײבער זענען אין די גאַסן אַרױס און געפאָדערט ברױט, װען די מענער האָבן די אַרבעט אין די פאַבריקן געװאָרפן און זיך געזאַמלט אין די גאַסן, האָט ער מיליטער אַרױסגערופן און געהײסן שיסן.

אָבער די אַרבעטער האָבן זיך פאַר די זעלנערישע װאַכן און פּאַטרולי נישט אָפּגעשטעלט און אָנגעפילט אַלע גאַסן און פּלעצער, איבערהױפּט דעם ניעװסקי פּראָספּעקט. פּראָטאָפּאָפּאָװ האָט געלאָזט באַװאַכן די בריקן, כדי נישט אַרײנצולאָזן די אַרבעטער פון דער װיבאָרגסקער זײט אין שטאָט אַרײן. אָבער די אַרבעטער זענען איבער דער געפרױרענער ניעװאַ אַריבערגעגאַנגען. זײ האָבן זיך געזאַמלט אין די טױזנטער, גערעדט, געפאָדערט ברױט און פרײהײט. אַלעמאָל האָט זיך פון אַן אַנדער רעדל אַ רױטע פאָן אױפגעהױבן, אַ רעדנער האָט זיך אױף די אַקסלען פון די מענטשן אַרױפגעדראַפּעט און אַ רעדע געהאַלטן. אַרום דעם דענקמאָל פון אַלעקסאַנדער דעם דריטן האָבן די מענטשן אַ רױטע פאָן אַרױפגעצױגן און מיט הילכיקע קולות גערופן :

— זאָל לעבן די רעפּובליק ! נידער מיט דער מאָנאַרכיע !

די אָפיצירן אױף די פערד, מיט די אַנטבלױזטע שװערדן אין די הענט, האָבן זײערע סאָלדאַטן קעגן דעם המון אַװעקגעשטעלט:

די ברידער אַשכנזי

507

— פונאַנדערגײן זיך. מיר װעלן הײסן שיסן !— האָבן זײ גערופן.

דער עולם איז נישט געגאַנגען.

— דאָס געװער גרײט ! — האָבן זײ באַפױלן די סאָלדאַטן.

די סאָלדאַטן האָבן אָנגעשטעלט די ביקסן.

אָבער די מענטשן זענען נישט אַװעק פון די ערטער.

— נו, שיסט אױף מאַמעס, װאָס װילן ברױט פאַר זײערע קינדער ! — האָבן די װײבער אַרױסגעשטעלט די ברוסטן קעגן די באַיאָנעטן.

— נו, פאַרגיסט בלוט פון אײערע מאַמעס און שװעסטער, װאָס מען האָט זײ די מאַנען און זין צוגענומען צו דער מלחמה און מען גיט זײ אַפילו נישט קײן ברױט פאַר זײערע קינדער.

די אָפיצירן האָבן מורא געהאַט צו לאָזן זײערע סאָלדאַטן אױסהערן די רײד פון די װײבער און זײ האָבן באַפױלן שיסן.

— פײערן ! — האָבן זײ גערופן מיט הױכע שטימען.

— אָבער די סאָלדאַטן האָבן נישט געשאָסן, דאָס געװער צו די פיס אַװעקגעשטעלט.

— הוראַ ! — האָט דאָס פאָלק באַגריסט די סאָלדאַטן און געהױבן פאַרזײ די היטלען אין דער הױך.

— זאָלן לעבן די חברים סאָלדאַטן ! — האָבן די װײבער געשריגן און אַרױפגעפאַלן קושן די מענער אין די גרױע שינעלן.

פון אַלע טױערן, הײזער, פאַבריקן, װערקשטאַטן, פון אַלע לעכער אין װינקלען האָבן אָנגעהױבן אַרױסשטראָמען מענטשן, אַלטע און קינדער, מענער און װײבער, געשטראָמט װי כװאַליעס פון אַן אױסגיסנדיקן טײך. װי אָפּגערעדט זיך, זענען אַלע געגאַנגען צום טאַװרישן פּאַלאַץ, צו דער דומע. די דעפּוטאַטן זענען זיך אָנגעקומען פון אַלע זײטן, מיט קאַרעטן און צופוס, מיט אױטאָמאָבילן און פיאַקערס. צוזאַמען מיט די דעפּוטאַטן האָבן זיך מאַסן מענטשן אַרײנגעריסן אין פּאַלאַץ, אין די געעפנטע טירן און טױערן.

סטודענטן, אַרבעטער, פרױען, זענען אַװעק צו די קאַזאַרמעס, צום לי - טאָװסקן פּאָלק אין שטאָט.

— חברים-סאָלדאַטן ! — האָבן זײ גערופן צו די גרױסע קאַזאַרמעפענצטער און געפאָכעט מיט די היטלען אין די הענט. — קומט אַרױס צו אונדז !

אין עטלעכע קאַזאַרמעס האָבן די אָפיצירן פאַרשלאָסן די טױערן, די סאָלדאַטן אין די קאַזאַרמעס פאַרמאַכט און בײ די טירן װאַכן אַװעקגעשטעלט, זײ זאָלן קײנעם נישט אַרױסלאָזן. אָבער אין אַנדערע קאַזאַרמעס האָבן די אָפיצירן זיך נישט געמישט, צוגעקוקט זיך שװײגנדיק צו דעם, װאָס עס טוט זיך. די סאָלדאַטן זענען אַרױס צו די אַרבעטער, באַגריסט זיך. צוזאַמען זענען זײ איצט אַװעק צו די פאַרשלאָסענע קאַזאַרמעס און די פאַרמאַכטע טױערן אױפגעריסן. אױפן רוף פון די סאָלדאַטן אין דרױסן,

508

די ברידער אַשכנזי

האָבן זיך די אײנגעשלאָסענע זעלנער פון זײערע ערטער אױפגעהױבן, די װאַכן פון די טירן אַװעקגערוקט און אַרױס פאַר די טױערן. די גאַסן זענען פול געװען מיט אַרבעטער, װײבער, מיליטער.

— שלאָגן די פאַראַָנען ! — האָבן די מענטשן געשריגן יאָגנדיק די פאָליציאַנטן אין די ראָגן.

די פּאָליצײ-לײט זענען געלאָפן, פאַרשװוּנדן, אױסגערונען געװאָרן פּלוצלונג פון דער שטאָט. דער אינערן-מינסטער פּראָטאָפּאָפּאָװ איז געזעסן אַ פאַרלױרענער און דערשראָקענער אין צאַרסקאָיע סיעלאָ בײ דער צאַרין. װאָלט דער הײליקער פאָטערל ראַספּוטין געלעבט, װאָלטן זײ אים געפרעגט, װאָס צו טאָן און אַלע זײנע עצות געפאָלגט. אָבער ראַס פּוטין פּוטין איז נישט געװען. די שונאים פון פאָטערלאַנד האָבן אים אומגעבראַכט. קײנער איז נישט געװען, אױסער דער שרעק. פון מורא האָבן זײ די אױגן פאַרמאַכט, נישט געװאָלט זען, װאָס עס טוט זיך, די אױערן פאַר - שטאָפּט, נישט געװאָלט הערן די שלעכטע בשורות. זײ האָבן גרױסע דעפּעשן אין דער הױפּט-קװאַרטיר צום צאַר קײן מאָהילעװ געשיקט.

אױף די טעלעגראַף-דראָטן, װאָס האָבן זיך געבױגן אונטער דער משא פון שנײ און פראָסט, האָבן צװײערלײ דעפּעשן זיך איבערגעיאָגט, אַרױסגעשיקטע פון דער רעזידענץ קײן מאָהילעװ. פון דער דומע האָבן גרױסע טעלעגראַמעס אומרואיקע ידיעות דערצײלט און געבעטן בײם זעלבסטהע.ישער אַ נײ מיניסטעריום צו באַשטימען, אַ פאַראנטװאָרטלעכע צו דער דומע. פון צאַרסקאָיע סיעלאָ זענען װײבערישע דעפּעשן געגאַנגען, פול מיט געטלעכע פּסוקים, ליבע-װערטער און געזאַלבטער גרױסקײט.

„זײ האַרט, נישט נאָכגיביק, ניקי, װײל דו ביסט דער געזאַלבטער פון גאָט," האָט די צאַרין גערופן דורך די טעלעגראַף-דראָטן צו איר מאַן, „איך בין מיט דיר, דײן ענגל, דײן ליבנדיק װײבל, װאָס בעט גאָט פאַר דיר, װאָס בעט בײם קבר פון אונדזער אױסלײזער און רעטער גריגאָרי ; װײז דעם פאָלק דײן מאַכט, דײן אײזערנע האַנט, שיק געטרײ מיליטער קעגן די בונטאָװשטשיקעס."

דער צאַר, אין אַ קאָזאַקן-שינעל, מיט אַ פּאַפּאַכע אױפן קאָפּ, װי עס פּאַסט פאַר אַ הערשער אין צײט פון קריג, האָט זיך אַרומגעדרײט אַ צעטומלטער אין דער הױפּט-קװאַרטיר, װי שטענדיק, װען ער האָט געדאַרפט אָננעמען אַ באַשלוס און ער האָט נישט געהאַט קײן ריכטיקע ראַטגעב יבײ בײ דער האַנט. ער האָט נישט געקאָנט טראַכטן. זײן קאָפּ אונטער דער גרױסער קאָזאַקישער פּאַפּאַכע האָט נישט פאַרטראָגן קײן געדאַנקען. קײן זאַך האָט אים נישט אַזױ געמאַטערט װי פאַרטראַכטן זיך װעגן עפּעס. ער האָט געװאָלט מנוחה. פאַר דער גאַנצער צײט, װאָס ער איז געװען אין דער הױפּט-קװאַרטיר, האָט ער געפירט אַ זײער געמיטלעך לעבן, אַ סך אַ רואיקערעס װי אין פרידנס-צײט אין דער רעזידענץ. דאָ זענען נישט געװען קײן מיניסטאָרן, קײן באַראַטונגען. יעדן טאָג האָט ער שפּאַצירט

די ברידער אַשכנזי

509

מיט זײנע פליגל-אַדיוטאַנטן, געשפּײזט מיט זײ צוזאַמען בײם טיש, פון װעטער מיט זײ גערעדט, דערנאָך האָט ער בײ זיך אױסגעלײגט פּאַסיאַנס, געשפּילט אין דאָמינאָ, איבערגעלײענט אַ צײטונג, דורכגעקוקט בריװ, אױסגעהערט קורצע באַריכטן װעגן פראָנט, געלײענט פראַנצױזישע ראָמאַנען, געפירט אַ טאָג-בוך, געשיקט טעלעגראַפיש גרוסן צו דער פרױ קײן צאַרסקאָיע סיעלאָ, און געדאַװנט.

די געשעענישן אין זײן טאָג-בוך זענען געװען קורצע, קאַלענדאַרישע. ער האָט באַשריבן דאָס װעטער, פאַרצײכנט װי לאַנג ער האָט געשפּילט אין דאָמינאָ, װאָסער עסן מען האָט דערלאַנגט. אַמאָל איז אױך געװען אַן אױסערגעװײנלעכע נײעס פון יאַגד, װען אים האָט זיך אײנגעגעבן צו שיסן אין װאַלד אַ האָז אָדער אַ װילדע קאַטשקע. די טעלעגראַמעס צום װײב זענען געװען גרעסערע, נישט אַזעלכע טרוקענע.

„װײבעלע מײנס," האָט ער אין די אָװנטן טעלעגראַפירט, „ענגל, טײבעלע, איך קוש דיך הײס, דריק דיך אין מײנע אָרעמס און בעט גאָט פאַר דיר. אַ סך הײסע קושן, דײן ניקי."

טראַכטן איז נישט געװען צוליב װאָס. די גענעראַלן אין די שטאַבן האָבן שױן אַלץ אַלײן געטאָן, אים, דעם צאַר, דעם קאָפּ נישט פאַרדרײט.

מיטאַמאָל איז זײן רו אין הױפּט-קװאַרטיר צעשטערט געװאָרן. אין דער רעזידענץ איז אומרואיק געװען. פון אַלע זײטן זענען דעפּעשן אָנגעקומען, טעלעגראַמעס, װאָס האָבן זיך דורכגעקרײצט. די פּאָליטיקעוהאָבן געבעטן אין די טעלעגראַמעס נאָכצוגעבן, װי לאַנג נאָך ס'איז צײט, אַנישט װעט זײן צו שפּעט. דאָס װײב האָט גערופן אין די טעלעגראַמעס צו זײן שטאַרק, אומבױגיק, נישט צוצוהערן זיך צו די רײד פון די שונאים. מען האָט געדאַרפט אַנטשײדן, אָננעמען אַ באַשלוס, פאַרטראַכטן זיך. אָבער טראַכטן האָט דער צאַר פון רוסלאַנד נישט געקאנט. די געדאַנקען האָבן זיך צו זײן קאָפּ נישט געקלעפּט. װאָלט ראַספּוטין געלעבט, װאָלט ער אים אַרױסגערופן צו זיך, אָדער טעלעגראַפיש אים עצות געפרעגט. װי לאַנג דער פאָטערל האָט געלעבט, האָט ער נישט אײנמאָל עצות אים געגעבן. אַפילו װען ער, דער צאַר, איז געװען פון דערװײטנס, בײ דער הױפּטקאַװרטיר, האָט אים דער פאָטערל ראַספּוטין נישט פאַרלאָזט. „פאַרגעס נישט צו האַלטן אין דער רעכטער האַנט די איקאָנע, װאָס איך האָב דיר מיטגעגעבן, און שאָקל מיט איר זיבן מאָל אײדער דו גײסט אױף אַ באַראַטונג אין שטאַב" — האָט ער אים געשיקט אַ דעפּעשע אין דער הױפּטקװאַרטיר. אַ צװײט מאָל, װען ער האָט אים צוגעשיקט אַ נײ הײליק בילד, האָט ער נישט פאַרגעסן אים צו טעלעגראַפירן, אַז ער זאָל אומבאַדינגט אױסקעמען די האָר פון הײליקן מיט אַ קעמל, אײדער ער װעט אָננעמען אַ באַשלוס. אױך ברכות האָט ער אים אָפט געשיקט, ברכות און עצות, װאָס ער האָט אָנגענומען און געפאָלגט.

איצט איז קײנער נישט געװען. און ער האָט נישט געװוּסט, װאָס צו

510

די ברידער אַשכנזי

טאָן. די פליגל-אַדיוטאַנטן זײנע זענען געװען אַזױ אומאַנטשלאָסן, װי ער אַלײן, חונפים, צובאמקער, װאָס אַ חוץ מיליטערישע צערעמאָניעס און כיבודים האָבן זײ גאָרנישט נישט געװוּסט. די גענעראַלן זענען געװען פרעמד. ער האָט נישט געװוּסט, דער צאַר, װער פון זײ איז אַ שונא, װער אַ פרײנד. אַ װײלע האָט ער גאָרנישט נישט געטאָן. נישט קאָנענדיק זיך צו קײן זאַך דערטראַכטן, האָט ער געלאָזט גײן װי עס גײט. ער האָט װי שטענדיק אױסגעלײגט פּאַסיאַנס, געשפּילט אין דאָמינאָ, פאַרשריבן דאָס װעטער אין טאָג-בוך און געשפּײזט מיט זײנע פליגל-אַדיוטאַנטן. אַו די טעלעגראַמעס זענען שױן געװאָרן גאָר צודרינגלעכע, האָט ער זיך אָפּגעשטעלט אױף זײן װײבס עצה, װי יעדער פּאַנטאָפלמאַן, װאָס האַלט דאָס װײב פאַר אַ חכמה.

איצט, האָט ער געזען, איז געקומען די העכסטע צײט צו װײזן זײן װײב, אַז ער איז אַ מענטש מיט כאַראַקטער. שטענדיק האָט זי אים געמוסרט, פאַרװאָס ער איז נישט שטאַרק, פאַרװאָס ער איז נישט װי זײנע אבות — פּעטער דער גרױסער און יאָהאַן דער גרױזאַמער, פאַרװאָס ער װײזט נישט דעם פאָלק זײן שטאַרקע אײזערנע האַנט. איצט װעט ער איר באַװײזן. נײן, ער װעט נישט גײן אױף קײן הנחות, װי די ראַטגעבער די שונאים זײנע זאָגן אים אונטער. ער װעט גײן מיט קראַפט, אױסראָטן די שונאים און בונטאָװשטשיקעס. ער װעט זײן דער אײזערנער צאַר, דער גאָטסגעזאַלבטער, דער אומבױגיקער, װי זײנע זײדעס די שטאַרקע הערשער. שטױב און אַש װעט ער מאַכן פון זײנע פײנט !

און ער האָט געלאָזט רופן צו זיך דעם גענעראַל איװאַנאָװ, דעם ערגסטן, װאָס ער האָט געקאָנט אױסקלײבן, װי תּמיד זײן טבע איז געװען — דעם אומפעאיקסטן מענטש צו דער װיכטיקסטער זאַך אױסצוּװײלן, און אים געשיקט אין דער רעזידענץ, כדי מיט באַיאָנעטן און קױלן די צעבונטעװעטע אונטערטאַנער צו דערשטיקן. גלײך נאָך אים איז ער אַלײן מיט זײן סװיטע אין קײסערלעכן צוג אַרױסגעפאָרן קײן צאַרסקאָיע סיעלאָ, כדי אין קאָזאַקישן מונדיר און מיט דער פּאַפּאַכע אױפן קאָפּ אַרײנצופאָרן זיגעריש אין דער רעזידענץ גלײך נאָכדעם, װי דער גענעראַל װעט די שטאָט באַזיגן.

אָבער אױף דער סטאַנציע ליכאָסלאַװל האָבן די אײזנבאַן-באַמטע געקראגן אַ דעפּעשע פון דער רעזידענץ, אונטערגעשריבן פון דעם קאָמענדאַנט פון דער סטאַנציע, דעם „סאָטניק" גערקאָװ, אַז זײ זאָלן דעם קײסערלעכן צוג נישט פירן קײן צאַרסקאָיע סיעלאָ, נאָר צושטעלן אים קײן פּעטערבורג, צו דער פאַראָרדענונג פון אים, דעם קאָמענדאַנט.

אַז דער צאַר האָט דערהערט, אַז אײנער עפּעס אַ „סאָטניק" מיטן נאָמען גרעקאָװ האָט אַרױסגעגעבן אַ באַפעל קעגן אים, דעם אימפּעראַטאָר פון רוסלאַנד, זאָגט אים דעות װוּהין צו פאָרן, איז אים אין מיח געװאָרן אינגאַנצן פּוסט. קײן ברעקל געדאנק האָט זיך שױן מער נישט

די גרידער אַשכנזי

511

געקאָנט האַלטן אין זײן קאָפּ אונטער דער קאָזאַקישער פּאַפּאַכע. דער נאָמען פון סאָטניק גרעקאָװ האָט אים װי מיט אַ פלאָקן איבער דעם שאַרבן דערלאַנגט. פון גרױס איבערראַשונג איז ער אַזש געװאָרן רואיק. די סװיטע איז געשטאַנען בלאַס אַרום זײער באַװעגונגקלאָזן מאָנאַרך. עמעצער פון זײ האָט אַרױסגעזאָגט דאָס װאָרט פּסקאָװ, די שטאָט, װוּהין מען װאָלט געדאַרפט פאָרן. דער צאַר האָט צוגעשאָקלט. אומעטום, אַבי נישט צו דעם סטאַנציע-קאָמענדאַנט, צו דעם חוצפּהדיקן „סאָטניק" גרעקאָװ. ער האָט געשיקט קײן צאַרסקאָיע סיעלאָ אַ טעלעגראמע צו דעם װײב, װאָס האָט אים דערװאַרט.

„דאָס װעטער איז טרוקן און פראָסטיק," האָט ער טעלעגראַפירט. „איך בענק נאָך דיר, דריק דיך אין מײנע אָרעמס, קוש דיך הײס און בעט גאָט פאַר דיר. ניקי".

אומזיסט האָט דער צאַר געװאַרט אין זײן קײזערלעכן צוג אױף דעפּעשן פון זײן װײב, אױף ראַפּאָרטן פון זײן מיניסטער פּראָטאָפּאָפּאָװ. איבער דער רעזידענץ, איבער אַלע רעגירונגס-געבײדעס, אַמטן און קאַזאַרמעס האָבן די רױטע פאָנען געפלאַטערט. פון די אָפיצירישע מונדירן האָבן די סאָלדאַטן די עפּאָליעטן אָפּגעריסן. דער אינערן-מיניסטער פּראָטאָפּאָפּאָװ, דער מאַן מיט די נישט-קלאָרע געדאַנקען, אױף װעמען דער צאַר האָט איבערגעלאָזט אין זײנע הענט זײן פאַמיליע, די רעזידענץ און דאָס לאַנד, איז געזעסן, צוזאַמען מיט אַלע אַנדערע צאַרישע מיניסטאָרן, אַרעסטירט אין פּעטראָפּאַװלאָװסקי פעסטונג, באַװאַכט פון סאָלדאַטן, װאָס די צײטװײליקע רעגירונג האָט אַװעקגעשטעלט.

קאַפּיטל זיבן

נישט איבערראַשונג, נאָר שמחה, האָט אַרומגענומען דעם אַרעסטאַנט ניסן אײבעשיץ פון לאָדזש, װען אין קאָרידאָר פון פּעטערבורגער טורמע „קרעסטי" האָט זיך פּלוצלונג אַ טומל דערטראָגן, שליסלען האָבן בײ די טירן פון די קאַמערן געסקריפּעט און קולות האָבן גערופן :

— חברים פאָליטישע, אַרױס פון די קאַמערן, די רעװאָלוציע באַפרײט אײך !

ער האָט אױף דעם רוף געװאַרט, ניסן אײבעשיץ, געװאַרט יעדן טאָג, יעדע שעה, יעדע רגע פון זײן לעבן, געגלױבט אין דעם, אַז עס װעט קומען, װעט מוזן קומען. װי זײן פאָטער דער מורה-הודאה, װאָס איז געװען צוגעגרײט אין זײן לעבן יעדע רגע צו דער גאולה, צו דערהערן דעם שופרי פון משיח, אַזױ איז ניסן געװען צוגעגרײט שטענדיק צו דער רעװאָלוציע, צום פאַלן פון דער אַלטער קאַפּיטאַליסטישער אָרדענונג און צו דער אנטשטײאונג פון דער נײער, סאָציאַליסטישער. ער האָט נישט געקאָנט

512

די ברידער אַשכנזי

אױסרעכענען גענױ, ער איז נישט געװען בטוח, צי ער װעט עס נאָך דערלעבן, אָבער אַז עס װעט קומען, איז בײ אים אױף קײן אײן מינוט קײן ספק נישט געװען. ער האָט דאָס געזען לױט די אײזערנע געזעצן פון מאַרקסיזם. מער נאָך איז געשטאַרקט געװאָרן זײן זיכערקײט פון דעם טאָג אָן, װאס די מלחמה האָט אױסגעבראָכן. ער האָט פון דער מלחמה געליטן, געזען דאס אומגליק, טױט און פאַרװיסטונג, װאָס זי ברענגט, דעם װילדן נאַציאָנאַליזם און פּאַטריאָטיזם, װאָס זי פאַרשפּרײט צװישן די מאַסן. דאָס האָט אים װײ געטאָן. אָבער פון דער אַנדערער זײט האָט ער געזען, אַז די צעפאַלונג פון דער בורזשואַזיע קומט אָן, די אַלטע װעלט גײט מיט שנעלע טריט צו איר אײגענעם קבר.

אױף דער געהײמער פּאַרטײ-קאָנפערענץ אין דער סאַמע רעזידענץ, װאָס איז אָפּגעהאַלטן געװאָרן אין ערשטן יאָר פון דער מלחמה, האָט ער טאַקע זײער אַ האָפערדיקע דיאַגנאָזע געשטעלט איבער דער קראַנקער קאַפּיטאַליסטישער װעלט, איבער די קריגערישע לענדער, װאָס אין זײער געיעג נאָך פאַרכאַפּן מערק, געטריבן פון גאָלד-לוסט, האָבן זײ זיך געמוזט אַרײנװארפ אין קריג, באַװאָפענען דעם פּראָלעטאַריאַט, װאָס װעט זיך שטעלן מיט די ביקסן קעגן זײנע באַדריקער. די אַנדערע דעלעגאַטן האָבן אים אָפּגעגאָסן מיט קאַלט װאַסער, געהאַלטן אים פאַר אַ היץ-קאָפּ, װאָס טײלט זיך שױן מיטן בער, נאָך אײדער ער איז געפאַנגען. זײ האָבן נישט געגלױבט, אַז שױן די איצטיקע מלחמה װעט ברענגען צו דער צעפאַלונג פון דער בורזשואַזיע. אָבער ער איז געבליבן פעסט בײ זײן גלױבן. ער האָט געזען אין דער מלחמה, צו װעלכער אַלץ נײע לענדער זענען צוגעשטאַנען, די אינערלעכע סתירות פון דעם צעפױלטן קלאַס. װי אַן אַלטער קערפּער, צו װעלכן אַלערלײ קראַנקהײטן טשעפּען זיך מיט אײן מאָל, אַזױ אַז אײנע שטערט דער צװײטער אין דער הײלונג, און מוז צוליב דעם זיך פונאַנדערפאַלן, אַזױ האָט ניסן געזען די סתירהדיקע קראַנקהײטן און פּלאָגן פון דעם אָפּגעלעבטן בורזשואַזן קערפּער, װאָס װערט צעפרעסן פון די אינערלעכע חולאתן און פּלאָגן. ער האָט טאַקע אױף דער קאָנפערענץ רעזאָלוציעס װעגן דער טאַקטיק פון דער גיך-אָנקומענדיקער רעװאָלוציע אַרײנגעטראָגן, װי זי, די רעװאָלוציע, װאָלט שױן געשטאַנען פאַר דער טיר. די חברים זײנע האָבן אים באַקעמפט, געהאַלטן, אַז ער רעדט װעגן פריצײטיקע זאַכן, װאָס האָבן איצט נישט קײן אָרט, און פאַרלאַנגט, אַז מען זאָל פאַרנעמען זיך מיט מער אַקטועלע פראַגן, אָבער ער איז געבליבן בײ זײנס.

די געהײמע קאָנפערענץ איז פאַרשיט געװאָרן. אינמיטן דער באַראַטונג האָט פאָליצײ אַרומגערינגלט דאָס הױז, אַרײנגעריסן זיך אין דער קאָנספּיראטיװער דירה און אַלעמען אַרעסטירט.

— אָט האָסטו דיר דײנע רעװאָלוציעס, — האָט אײנער פון די דעלעגאַטן, אַ פּעסימיסט, געזאָגט ניסנען, װען מען האָט זײ צוזאַמען אין דער „קרעסטי" אָפּגעפירט.

די ברידער אַשכנזי

— נאַרישקײטן, — האָט ניסן אַװעקגעמאַכט, — װעסט זען מײנע רײד.

פאַר דער גאַנצער צײט זיצן אין טורמע, האָט ער נישט אױפגעהערט גלױבן, אַז אָט, אָט, און מען װעט עפענען די טירן פון די קאַמערן און מען װעט אַלעמען באַפרײען אין נאָמען פון דער רעװאָלוציע. ער האָט װעגן דעם גערעדט מיט די אַרעסטירטע, דערמאָנט עס בײ יעדער געלעגנהײט, װאָס האָט אַרױסגערופן שפּאָט בײ די איבעריקע. יעדער מאָל, װען מען פלעגט סקריפּען בײ די טירן פון די קאַמערן, האָבן די אַרעסטירטע געװעקט ניסנען.

— חבר, די דעלעגאַציע גײט מיט איר באַפרײאונג, — האָט מע) זיך געװיצלט.

װען די טירן פון די קאַמערן האָבן זיך אין אײנעם אַ סוף פעברואַרטאָג געעפנט און קולות האָבן גערופן די פּאָליטישע אַרױסצוגײן, זענען אַלע געבליבן דערשטױנט. זײ האָבן זײערע אײגענע אױערן נישט געגלױבט אַנדערש איז עס געװען מיט ניסנען. ער האָט זיך גיך אָנגעטאָן און אַרױס אין קאַנצעלאַריע נאָך דעם ביסל זאַכן, װאָס ער האָט איבערגעלאָזט אין צעכהױז, און נאָך דעם ביסל געלט, װאָס ער האָט געהאַט אין דער טורמעקאַנצעלאַריע.

— חבר אײבעשיץ, זײט אונדז מוחל ! — האָבן די טורמע-חברים אים איבערגעבעטן. — איר זענט געװען װײט-זעענדיקער.

— חברים, לאָמיר זיך צעקושן ! — האָט ניסן געזאָגט אַ שײנענדיקער און געקושט זיך מיט אַלעמען, אַפילו מיט די סאָלדאַטן, װאָס זענען געשטאַנען מיט געװער בײ די קאַמערן.

נישט קײן איבערראַשונג האָט ניסנען אַרומגענומען, נאָר שמחה, אומגעהײערע שמחה, װאָס דאָס, װאָס האָט געדאַרפט קומען, איז געקומען אַזױ גיך, װאָס ער האָט עס נאָך דערלעבט צו זען.

מיט שמחה איז ער אַרױפגעקראָכן אױף דעם גרױסן לאַסט-אױטאָמאָביל, צוזאַמען מיט אַנדערע באַפרײטע חברים, און געפאָרן איבער די פּעטערבירגער גאַסן, װאָס זענען פול געװען מיט אַרבעטער, סאָלדאַטן.

— הוראַ, זאָלן לעבן די חברים, פּאָליטישע אַרעסטאַנטן ! — האָבן די מענטשן אױף די גאַסן זײ באַגריסט.

— זאָל לעבן די רעװאָלוציע ! — האָבן געשריגן די באַפרײטע אױפן אױטאָמאָביל.

ניסן האָט, װי אַ ייִנגל, װאָס קומט דאָס ערשטע מאָל אין אַ גרױסער שטאָט, נישט געװוּסט װוּ פריער צו קוקן. יום-טוב איז געװען אױסגעשפּרײט אױף די גאַסן ,אױף די מױערן, אױף די פּנימער פון המון, אױף די סאָלדאַטן. אַלץ האָט אים אָנגעפילט מיט שמחה. מיט גליק אין זײנע שװאַרצע אױגן האָט ער געקוקט אױף דעם טאַװרישן פּאַלאַץ, װאָס איז געװען באַקלעפּט פון אַרבעטער, סטודענטן און סאָלדאַטן.

514

די ברידער אַשכנזי

— זאָלן לעבן די חברים רעװאָלוציאָנערן ! — האָבן די מאַסן באַגריסט די אָנקומענדיקע אױטאָמאָבילן.

— זאָלן לעבן די באַפרײטע מאַסן פון באַפרײטן לאַנד ! — האָט ניסן געשריגן אין געפאָכעט מיט זײן היטל.

עפעס אַ פרײ האָט זיך געװאָרפן קושן די באַפרײטע. זי האָט געװײנט פון גליק. ניסן האָט מיט הײסע ליפּן צוריקגעקױטט די פרױ, װאָס ער האָט זי קײנמאָל אין לעבן נישט געזען. אַלץ איז אין זײנע אױגן געװען גוט, ליכטיק און שײן אין די יום-טובדיקע שעהן : די מענטשן, די מױערן, אפילו די בעטלער אין די גאַסן. פּונקט אַזױ שײן האָט אױסגעזען דער דיקער ברײט-פּלײציקער און ברײט-בערדיקער אומבאַקאַנטער פּאַרשױן, װאָס איז אַרױס פון דער דומע און מיט אַ באַסאָװער גלחישער שטים באַגריסט די אָנקומענדיקע אַרעסטאַנטן. גאָרנישט רעװאָלוציאָנעריש האָט אױסגעזען דער באַגריסער. סײ מיט זײן צעקעמטער באָרד, סײ מיט זײן באס-שטים, האָט ער דערמאָנט גיכער אין אַ מעטראָפּאָליט אײדער אין אַ רעװאָלוציאָנער, אַ פאָרשטײער פון די באַפרײטע פּראָלעטאַריער, װי ער האָט זיך דאָס פאָרגעשטעלט. אָבער אין ניסנס אױגן האָט ער דעם זיבעטן חן געהאַט. די שמחה איז אים געלעגן אין די בײנער. אַ װאַרעמקײט האָט אים אַרומגענומען, אַ גליקזעליקײט. ער האָט אַלעמען ליב געהאַט, אַלעמען אַרומנעמען געװאָלט, הענט דריקן, קושן. אָט די שמחה איז נישט מער אָפּגעטראָטן פון אים פון איצט אָן, אין בלוט אים אַרײן.

ניסן האָט אין דער באַפרײטער שטאָט מיט לײב און לעבן זיך אײנגעװאָרפן, פון פאַרטאָג ביז שפּעט אין דער נאַכט אױף די פיס געװען, געאַרבעט, גערעדט, געטאָן.

די שטאָט, װאָס האָט געדאַרפט אָנפירן מיט דעם גאַנצן לאַנד, מיט העכער אָנדערהאַלבן הונדערט מיליאָן מענטשן, איז אַלײן געװען צעטומלט, הפקר און כאַָטיש. די פאַבריקן האָבן געשטרײקט, די טראַמװײען זענען געװען אָפּגעשטעלט, די פּאָליצײ צעלאָפן, די רעגירונג צעקראָכן. די סאָלדאַטן האָבן נישט געװוּסט, װעמען צו פאָלגן, װאָס צו טאָן. אין דער דומע, װוּ עס זענען געזעסן די דעפּוטאַטן, די פּאַרטײ-פירער, איז געװען אַן אומאָרדענונג. װער עס האָט געװאָלט איז אַרײן, אַרױס, װער עס האָט חשק געהאַט, האָט געגעבן באַפעלן, פאַראָרדענונגען. דער צײטװײליקער קאָמיטעט איז געװען צונױפגעשטעלט פון מענטשן פון פאַרשידענע לאַגערן און פּאַרטײען, פון מאָנאַרכיסטן, װאָס האָבן געװאָלט איבערלאָזן דעם צאַר בײ דער מאַכט און בלױז שאַפן אַ רעגירונג, װאָס זאָל זײן פאַראַנטװאָרטלעך צו דער דומע, ביז פּראָגרעסיסטן און רעװאָלוציאָנערן. מען האָט געהאַלטן אין אײן רעדן, דיסקוטירן, פירן פּאָלעמיקעס. פון אַלגן זײטן האָבן סאָלדאַטן געבראַכט צו פירן דערשראָקענע און צעשלאָגענע זשאַנדאַרמען, פּאָליציאַנטן, הױכע באַמטע. מען האָט זײ געהאַלטן אונטער דער װאָך, אָבער עס איז נישט געװען קײנער, װער עס זאָל זײ אױס-

די ברידער אַשכנזי

פאָרשן, באַפעלן װאָס צו טאָן מיט זײ. פּאָלקן סאָלדאַטן זענען געקומען צו דער דומע, געװאַרט אױף באַפעלן. זײ האָבן מער קײן אָפיצירן נישט געהאַט, פונאַנדערגעטריבן זײ, די עפּאָליעטן בײ זײ אַראָפּגעריסן. זײ האָבן געדאַרפט האָבן נײע פירער, װער עס זאָל באַפעלן געבן, אָבער קײן פירער זײנען נישט געװען, און זײ זענען געקומען צו דער דומע, הערן אַ באַפעל. דער דיקער ברײט-בערדיקער פּאַרשױן, װאָס צוליב זײן הדרת-פּנים און באַס-שטים, האָט ער זיך אַלײן אַרױסגערוקט אין דער צעטומלטער צײט, איז יעדער מאָל אױפסנײ אַרױס באַגריסן די אָנקומענדיקע פּאָלקן. ער האָט זײ גליק געװוּנטשן צום זיג פון דער רעװאָלוציע. זײ האָבן צו דרײ מאָל הוראַ געשריגן, אָבער װאָס צו טאָן האָבן זײ נישט געװוּסט.

פּונקט אַזױ האָבן נישט געװוּסט װאָס צו טאָן די באַװאָפנטע װאַכן בײ די װאָקזאַלן, בריקן, פּאָסט, טעלעגראַף און אַנדערע װיכטיקע פּונקטן. עס זענען אָנגעקומען מיליטערישע טײלן, אָבער מען האָט נישט געװוּסט, צי זענען זײ פאַר דער רעװאָלוציע אָדער קעגן, צי װעלן זײ אױסשטעלן די ביקסן פאַר דער רעװאָלוציע אָדער פאַרן צאַר, װאָס איז נאָך אַלץ געװען פון דער צװײטער זײט. בײ דער מינדסטער קלײניקײט, בײ יעדן שאָס, זענען זיך די װאַכן צעלאָפן פון די ערטער. זײ האָבן נישט געװוּסט, װער עס איז שונא און װער פרײנד. אַפילו אין דער דומע אַלײן זענען די פאַרזאַמלטע געװען צעטומלט. אַלערלײ קלאנגען און נײעסן האָבן זיך אַרומגעטראָגן. מען האָט גערעדט װעגן באַװאָפנטע טײלן, װאָס קומען אָן, געטרײע צום צאַר, גרײט אַלע בונטאָװשטשיקעס צו דערשיסן. אינמיטן דבאַראַטונגען האָבן די פאַרזאַמלטע אַלײן גענומען לױפן אין פּאַניק צו די טירן. אין די אָנגעפילטע זאַלן און צימערן פון דער דומע האָבן מענטשן זיך באראטן. גאַנצע נעכט אָפּגעזעסן, כדי צו שאַפן דערװײל אַ רעגירונג, אַן אָרדענונג אין צעטומלטן לאַנד. אָבער די מענטשן האָבן נישט געקאָנט דורכקומען צװישן זיך. אַלערלײ אידײען און ריכטונגען, װעלט-אנשױאונגען און גלױבנס האָבן זיך אין דעם געדיכטן פּאַלאַץ צונױפגעקװעטשט. פּאַרטײען אַלערלײ, מאָנאַרכיסטן און קאַדעטן, פּראָגרעסיסטן און סאָציאַליסטן-רעװאָלוציאָנערן, באָלשעװיקעס און סאָציאַל-דעמאָקראַטן. צװישן די רעװאָלוציאָנערן אַלײן האָבן זיך די מענטשן װידער געטײלט אױף רעכטע און לינקע, מעסיקע און צענטריסטן. װער עס האָט געװאָלט אַ מאָנאַרכיע, בלױז מיט דעם טראָן-פאָלגער אָנשטאָט דעם צאַר, און װער עס האָט געװאָלט, מען זאָל די צאַרישע פאַמיליע אַרײנזעצן אין טורמע און די מאַכט איבערגעבן צו די אַרבעטער און פּױערים. װער עס האָט געװאָלט מען זאָל גלײך פונאַנדערטײלן די ערד און איבעררײסן די מלחמה, און װער עס האָט געװאָלט, אַז מען זאָל װײטער פירן די מלחמה ביז אַ לעצטן זיג און ערשט דערנאָך אײנפירן סאָציאַליזם פאַר די זיגנדיקע אַרבעטער און פּױערים. װער עס האָט געװאָלט אַ רעפּובליק און װער אַ דיקטאַטור פון די אַרבעטער און פּױערים. װער עס האָט פון די מאַרקסיסטישע ביכער אױסגע-

די ברידער אַשכנזי

טײטשט, אַז מען מעג זיצן מיט די בורזשואַזע פאָרשטײער אין אײן רעגירונג, כדי מיט געמײנזאַמע כוחות אַרײנברענגען אָרדענונג, װאָס זאָל געבן די מעגלעכקײטן די פּראָלעטאַריער דערנאָך צו בױען דעם סאָציאַליזם, און װער עס האָט פון די אײגענע מאַקרסיסטישע ביכער אױסגעטײטשט, אַז רעװאָלוציאָנערן טאָרן פאַר קײן פאַל נישט זיצן מיט זײערע קלאַסןשונאים בײ אײן טיש, װײל דאָס איז פאַרראַט צו די אַרבעטנדיקע מאַסן.

אין די זײטיקע צימערן האָבן רעװאָלוציאָנערן געשאַפן דעם סאָװיעט פון די אַרבעטער און סאָלדאַטן, װאָס זאָל שטײן אױף דער װאַך און אָפּהיטן די צײטװײליקע רעגירונג, װאָס שאַפט זיך, נישט אַװעקצוגײן אױף אַנטי-רעװאָליציאָנערע װעגן. דערצו האָט מען געדאַרפט, אַז די אַרבעטער זאָלן װײלן זײערע פאָרשטײער אין די פאַבריקן און די סאָלדאַטן זײערע פאָרשטײער אין די קאַזאַרמעס. אָבער אין שטאָט זענען די פאַבריקן געװען געשלאָסן און די סאָלדאַטן זענען פול געװען אין די גאַסן ; עס איז שװער געװען זײ צונױפצונעמען און לאָזן זײ װײלן. װער עס האָט געװאלט, האָט זיך פאַר אַ דעלעגאַט אָנגעגעבן.

און אין מיטן פון אַלע באַראַטונגען און רעדענישן, האָבן זיך גאָר מענער און װײבער אַרײנגעריסן און געפאָכעט מיט די הענט :

— איר רעדט און רעדט, — האָבן זײ גערופן, — און דערװײל גײען די אַרבעטער אױס פון הונגער אין שטאָט. שאַפט ברױט פאַר אונדז ! עפנט די שפּײז-קראָמען ! מיר הונגערן !

די שטאָט איז געשטאַנען הפקר, אָפן פאַר יעדער שונא, צעטומלט, הונגעריק, צעריסן. מען האָט געדאַרפט טאָן, רעדן, אָרגאַניזירן, ברױט שאַפן, אָרדענונג אַרײנטראָגן. און ניסן האָט זיך מיט הענט און פיס אַרײנגעװאָרפן אין דער הפקרדיקער שטאָט.

ער איז אַרײן אין קאָמיסיעס, געאַרבעט בײם צונױפשטעלן דעם סאָיװיעט , װי בײם שאַפן ברױט פאַר דער באַפעלקערונג, געהיצט זיך בײ טעאָרעטישע דיסקוסיעס װעגן אױסטײטשונג פון מאַרקסיזם, װי בײ פירן אונטערהאַנדלונגען מיט גענעראַלן און אַדמיראַלן װעגן איבערגעבן די מאַכט צו דער נײער אָרדענונג. ער איז מיט מיליטערישע לאַסט-אױטאָמאָבילן געפאָרן אין קאַזאַרמעס, גערעדט פאַר שיקן דעפּוטאַטן אין סאָװיעט, און געלאָפן איבער פאַבריקן, כדי צו אָרגאַניזירן די װאַלן פון די אַרבעטערדעלעגאַטן. נאָך אַ גאַנצן טאָג אַרומלױפן, רעדן, דיסקוטירן ביז הײזעריקײט, האָט ער זיך דערמאָנט, אַז ער האָט אַפילו נישט געגעסן, קײן גלאָז טײ נישט אױסגעטרונקען, און ער האָט געכאַפּט אַ שטיקל טרוקן ברױט, אַ גלאָז טײ, װוּ עס האָט זיך געלאָזט, און אונטערגעהאַלטן זיך דאָס האַרץ. פון זײנע עטלעכע רובל, װאָס ער האָט געהאַט איבערגעלאָזט אין טורמע-קאַנצעלאַריע, האָט ער װײניק צוריקגעקריגן. דאָס געלט איז פארשװוּנדן געװאָרן צוזאַמען מיט דעם טורמע-נאַטשאַלניק. ער האָט נישקשהדיק צוגעהונגערט אין דער באַפרײטער שטאָט נאָך דער טורמע.

די ברידער אַשכנזי

517

פונקט אַזױ האָט ער נישט געהאַט קײן דאַך איבערן קאָפּ. ער האָט גענעכטיקט װוּ עס האָט זיך געלאָזט. נאָך די גרױסע פּאַלאַצן, װוּ ער האָט פאַרבראַכט אין די טעג, האָט ער אין קלײנע אָרעמע שטיבלעך, אױף אַ שמאָל בעטל אָדער גאָר אױף עטלעכע בענקלעך, איבערגעכאַפּט די עטלעכע שעה שלאָף. אָבער די שמחה איז בײ אים נישט פאַרשװוּנדן. אױף קײן רגע נישט אַרױס פון זײן בלוט. װיפל מאָל אױפסנײ ער האָט זיך אַרומגעקוקט אין דערזען די רױטע פאָנען, די סאָלדאַטן מיט די רױטע שלײפלעך בײ די באַיאָנעטן, די אָנגעשטאָפּטע גאַסן מיט אַרבעטער, די קײסערלעכע דענקמעלער, אױף װעלכע אַרבעטער און סאָלדאַטן שטײען און רעדן, איז אים אַן אומגעהײערע פרײד װידעראַמאָל אױפסנײ באַפאַלן און אים דאָס בלוט אין אַלע אברים אױפגעקאָכט פון גליק.

— זי איז געקומען, — האָט ער געמורמלט צו זיך אַלײן, — איך האָב עס דערלעבט.

קאַפּיטל אַכט

נײ-לאָדזש אין פּעטערבורג האָט זיך צוריק געעפנט. אָנשטאָט די פריערדיקע צװעלף שעה אַ טאָג, װאָס די אַרבעטער האָבן געאַרבעט, אַזױ, אַז די פאַבריק האָט צװײ שיכטן אין מעת-לעת געטױשט, האָט מען איצט געאַרבעט בלױז צו אַכט שעה אַ טאָג, דרײ שיכטן אין מעת-לעת. אָנשטאָט פריער, װען פאַר נאַכט-אַרבעט האָט מען געצאָלט מיט אַ קלײנעם פּראָצענט טײערער, װי פאַר טאָג-אַרבעט, האָט מען איצט געצאָלט פאַר נאַכט-אַרבעט טאָפּלט אַזױ פיל. אױך האָבן די פּראָפעסיאָנעלע פאַראײנען, װאָס זעגען איצט אַנטשטאַנען אין שטאָט, געפאָדערט גרױסע לױנען פאַר די אַרבעטער, פאַר די װײבער פּונקט װי פאַר די מענער. די אַרבעט איז אױך געגאַנגען שװאך, מען האָט מער דיסקוטירט בײ די שטולן װי געאַרבעט. דערצו נאָך זענען אַלע טעג געװען נײע יום-טובים, פּאַראַדן, אױף װעלכע די פאַבריק האָט אַרױסגעשיקט דעלעגאַציעס, און אַראָפּרעכענען פאַר דער לײדיקער צײט האָט מען נישט געטאָרט. צו דעם אַלעם זענען אָפטע דעלעגאַטן און רעדנער אַראָפּגעקומען אין פאַבריק, פאָרשטײער פון אַלערלײ פּאַרטײען, מענשעװיקעס און באָלשעװיקעס, עסערן פון אַלערלײ פאַרב, רעכטע און לינקע. יעדער פון זײ האָט די אַרבעטער אַװעקגענומען פון די שטולן, פון די קעסלען און געהאַלטן פאַר זײ לאַנגע רעדעס, פאַר װאָס די אַרבעטער האָבן זײ אָפּגעצאָלט מיט רױשיקע אַפּלאָדיסמענטן כאָטש יעדער האָט געדרשנט עפּעס אַנדערש.

אשכנזי איז נישט געװױנט געװען צו אַזאַ אַרבעט. ער האָט פון אַזאַ אַרבעט נישט געהאַלטן. אָבער ער האָט געשװיגן.

אין די ערשטע טעג, װען די פאַבריק זײנע האָט זיך אָפּגעשטעלט און

518

די ברידער אַשכנזי

די אַרבעטער זענען אין די טױזנטער אין די גאַסן אַרױס, האָט ער נישט קײן גרױסן גלױבן געהאַט אין דער אָנקומענדיקער רעװאָלוציע. ער האָט נאָך גוט געדענקט די אַלע זאַכן פון לאָדזש אין פינפטן יאָר, װען די אַרבעטער האָבן זיך אױף די גאַסן אַרױסגעלאָזט און געפאָדערט פרײהײט און ברידער - לעכקײט. אַ סך פון די לאָדזשער פאַבריקאַנטן האָבן זיך דעמאָלט דערשראָקן, געמײנט, אַז די רעװאָלוציע קומט אָן, און זײ זענען באַצײטנס אַנטלאָפן קײן אױסלאַנד. אַשכנזי האָט דערפון נישט געהאַלטן. ער האָט געװוּסט, אַז דער שוסטער װעט סוף-כל-סוף מוזן צוריקגײן צו דער דראַטװע, דער װעבער צו דער שטול, די דינסט אין קיך אַרײן און דער פאַבריקאַנט צו זײנע געשעפטן. און אַזױ איז טאַקע געװען. די װעלט איז געװאָרן צוריק װעלט. װער עס איז געװען אַ קבצן, איז געבליבן אַ קבצן און װער עס האָט געהאַט די אפּותיקי, האָט װידער געמאַכט געלט, אַ סך מער נאָך װי פריער, פאַרדי די בונטן. ער איז געװען אַ לאָדזשער, פון קינדװײז אָן האָט ער געקענט די אַרבעטער, געװוּסט, אַז אַלעמאָל צעבונטעװען זײ זיך אױפסנײ, טומלען אָן, שרײען זיך אױס, און דערנאָך מוזן זײ צוריקגײן צו דער אַרבעט, אַראָפּבױגן די קעפּ. אַזױ איז שױן אױף דער װעלט, אַזױ מוז זײן. יעדער צו זײנס, אױף דער װעלט מוזן זײן רײכע און אָרעמע, הערשער און באַהערשטע, גליקלעכע און אומגליקלעכע. אַזױ איז עס געװען זינט די װעלט שטײט, אַזױאיז איז עס און אַזױ װעט עס זײן שטענדיק. װער עס קאָן, דער מאַכט זיך בעסער. יעדער אױף זײן ארט. שוסטער צו דער דראַטװע און רב צו דער בית-דין-שטול ! אנישט װאָלט די װעלט קײן קיום נישט געהאַט.

דערפאַר טאַקע האָט ער זיך נישט שטאַרק גענומען צום האַרצן װען די אַרבעטער אין זײן פאַבריק האָבן געװאָרפן די אַרבעט און אַרױס אױף די גאַסן.

— קװאַטש, אומזין, — האָט ער געזאָגט צו די לאָדזשער זײנע, װאָס האָבן אים דערצײלט, אַז מיט דער מאַכט האַלט שמאָל.

זינט ער האָט געלעבט האָט ער געװוּסט, אַז אַרבעטער בונטעװען זיך, אַז סטודענטן העצן אױף, װאַרפן פון צײט צו צײט אַ באָמבע אױף אַ הערשער, אָבער װײטער פון דעם גײט עס נישט. װי נאָר דאָס מיליטער גײט אַרױס און גיט ז-י פּולװער צו שמעקן, צעלױפן זיך אַלע װי די מײז און דערנאָך װערט װידער שטיל און עס פירט זיך װי עס דאַרף צו זײן. װײניקער נאָך װי פון די לאָדזשער אַרבעטער האָט ער געהאַלטן פון די רוסישע אַרבעטער. ער האָט זײ געזען אין זײן פאַבריק, געהערט זײערע רײד, און זײ האָבן בײ אים גאָר קײן פּנים נישט געהאַט.

— קאַצאַפּעס, פאָניע קװאַס ! — האָט ער גערעדט װעגן זײ מיט פאַר - אכטונג. — ס'איז דאָ פון װעמען צו רעדן !...

ער איז אַרומגעפאָרן איבער די גאַסן אין זײן קאַרעטע, צוגעקוקט זיך צו דעם טומל, צו די געשלעגן צװישן די אַרבעטער, װײבער און פּאָליציאַנטן, און זיך װײניק דערמיט איבערגענומען. זאָלן נאָר די סאָלדאַטן אַרױס, די קאָזאַקלעך מיט די פּיקעס, װעט קײן אײנער פון די בונטאָװשטשיקעס אױף

די ברידער אַשכנזי

519

קײן רפואה נישט בלײבן. װי די מײז װעלן זײ זיך צעלױפן און קומען צוריק אין די פאַבריקן אַרײן.

אַז די קאָזאַקלעך מיט די פּיקעס האָבן זיך אָפּגעזאָגט צו שיסן אױף די בונטאָװשטשיקעס, איז אַשכנזי אַנטױשט געװאָרן. דאָס ערשטע מאָל האָט ער געהערט, אַז זעלנער זאָלן נישט פאָלגן די באַפעלן פון די עלטסטע. אָבער ער האָט נאָך אַלץ דעם גלױבן אין דער מאַכט נישט פאַרלױרן. אַ צופאַל, האָט ער געקלערט. באַלד װעלן אַנדערע סאָלדאַטן אָנקומען און זײ אַלײן, די פריערדיקע זעלנער, אַרעסטירן. נישקשה, פאַראַן גענוג זעלנער אין רוסלאַנד. אַז גאַנצע פּאָלקן האָבן זיך גענומען אױסצירן אין רױטע שלײפלעך און אַראָפּרײסן בײ די אָפיצירן זײערע גפּאָליעטן פון די אַקסלען און אַמאָל אױך די קעפּ פון די העלדזער, האָט אַשכנזי פאַרלױױן זײן זיכערקײט און אָנגעהױבן קוקן מיט מורא אױף די מענטשן אין די גאַסן.

— נישט צו בעגרײפן, — האָט ער געמורמלט, — זאָ עטװאס !

מיט יעדן טאָג מער האָבן אים די געשעענישן אַלץ שטאַרקערע אַנטױשונגען געגעבן. דאָ האָט מען אַרעסטירט מיניסטאָרן. פּראָסטע זעלנער האָבן זײ איבער די גאַסן, װי אַרעסטאַנטן, געפירט, װי עפּעס גאַסן-יונגען אָדער קעשענע-גנבים. אַשכנזי האָט זײנע אײגענע אױגן נישט געגלױבט. מיניסטאָרן ! די גרעסטע מענטשן פון דער מלוכה. דאָס אַרעסטירן דעם קײסערלעכן צוג און צװינגען דעם קײסער צו אַבדיקירן, האָט אַשכנזין שױן צולעצט פּריטשמעליעט. נישט דער רחמנות, די ליבשאַפט צום קײסער איז עס געװען, װאָס האָט אַשכנזין אַזױ פּריטשמעליעט. ער האָט קײנמאָל דעם קײסער פאַר זײנע אױגן נישט געזען, נישט געװוּסט קײן סך װעגן אים. ער האָט אַפילו געלײענט אין די צײטונגען, אַז דער קײסער האָט פּאָגראָמשטשיקעס באַגנאָדיקט, און אײנמאָל אין אַ שטאָט, װען ייִדן האָבן אים אַנטקעגן געטראָגן אַ ספר-תּורה, האָט ער זיך אױף איר נישט אומגעקוקט און צוגעגאַנגען בעסער צו די גלחים. דאָס אַלץ האָט אים קײן גרױס ליבשאַפט צום קײסער נישט געגעבן. ער האָט בכלל װעגן אים נישט געטראַכט. אָבער געװוּסט האָט ער, אַז ער איז דאָס גרעסטע פון לאַנד, דאָס מעכטיקסטע, דאָס שטאַרקסטע. װײטער גײט נישט מער. דאָס איז בײ אים געװען אַזױ פעסט און זיכער, װי זיכער און פעסט עס איז גאָלד, די גלאַנציקע גאָלד-שטיקלעך מיט דעם קײסערס קאָפּ. און אַשכנזין האָט זיך אין מוח נישט געלײגט דאָס אַלץ, װאָס איז אַזױ שנעל געקומען אין די אומרואיקע טעג.

— עס לײגט זיך מיר יאַ ניכט אין מײנעם קאָפּ, — האָט ער געזאָגט צו זײנע לאָדזשער. — אונבעגרײפליך...

צום ערשטן איז אים אַ שרעק באַפאַלן, אַן אינערלעכע מורא פאַר דעם, װאָס איז געקומען, אַ פּחד פאַר די אַרבעטער, װאָס ער האָט אַזױ װײניק פון זײ אַלעמאָל געהאַלטן.

ער האָט דערזען אַ ריזיקן כוח אין אָט די קאַצאַפּעס, אין די פאָניע-

520

די ברידער אַשכנזי

קװאַס-פאַרשױנען, װאָס אַרבעטן פאַרקאָפּטשעטע אין די פאַבריקן, װאָס קענען רעכט נישט אונטערשרײבן זיך, אַ קראַפט, פאַר װעלכער מען דאַרף ציטערן, היטן זיד, זי זאָל נישט פאַרניכטן, צעטרײבן. אױב זײ האָבן געקאָנט אַראָפּװאַרפן דעם צאַר, דעם אַלמעכטיקן הערשער ; אױב זײ האָבן געקאָנט בײקומען אַזאַ קראַפט, װאָס האָט געהאַט אַזױפיל זעלנער, פּאָליצײ און זשאַנדאַרמען, אַזױפיל געװער — װאָס פאַר אַ ראָלע שפּילט איצט אַ פאַבריקאַנט, אַ סוחר ?

אַן אונטערטעניקער, אַ דערדריקטער, האָט אַשכנזי געעפנט זײן פאַבריק נאָך די ערשטע עטלעכע װאָכן פון דער רעװאָלוציע. ער האָט נישט געװוּסט װי אַזױ צו רעדן איצט צו אַן אַרבעטער, װי אַזױ באַפעלן צו געבן. אױף די שפּיץ פינגער איז ער געגאַנגען, אױף אַ האַלבער שטול איז ער געזעסן אין זײן קאַבינעט. װי דורך אַ זײדן טיכל האָט ער צו די מענטשן אין זײן פאַבריק אַ װאָרט אױסגערעדט. נאָך אײדער די דעלעגאַטן האָבן פאָדערונגען געשטעלט, האָט ער שױן נאָכגעגעבן. מיט אַ האַנט פאַרן אױער אונטערגעשפּאַרט, האָט ער זיך פון זײן קאַבינעט בײ דער פאַבריק אונטערגעהערט צו אָט די אַלע דיסקוסיעס און גערעדערײען, װאָס די אַרבעטער האָבן געפירט צװישן זיך. ער האָט געװאָלט אױפכאַפּן, פאַרשטײן ; פון דעם מבול װערטער, פון דעם גאַנצן פּלאָנטער, באַגרײפן דאָס, װאָס איז פאַר זײן קאָפּ געװען אומבאַגרײפלעך.

מער נאָך האָט ער זיך צוגעהערט צו די רעדנער, װאָס זענען אַראָפּגעקומען אין דער פאַבריק אַרײן האַלטן רעדעס פאַר די אַרבעטער. פאַרשידן זענען זײ געװען, די רעדנער, און פאַרשידן זענען געװען זײערע מײנונגען. טײל האָבן געהאַלטן, אַז מען מוז דורכאױס װײטער פירן די מלחמה ביז אַן ענדגילטיקן נצחון און דערנאָך ערשט אײנפירן סאָציאַליזם, און טײל האָבן געשריגן, אַז מען דאַרף גלײך אױפהערן די מלחמה און באַלד פונאַנדערטײלן די ערד און די פאַבריקן צװישן פאָלק ; יעדער פון זײ האָט גערעדט מיט פײער, מיט איבערצײגונג, אױפגעװיזן די אײגענע גערעכטיקײט און די קעגנערס פאַלשקײט. די אַרבעטער האָבן אַלעמען גלײך הײסע אָװאַציעס געמאַכט. יעדן רעכט געגעבן, װען ער האָט גערעדט. אשכנזי האָט זיך נישט אַרײנגעמישט, קײן װאָרט װעגן די זאַכן מיט קײנעם פון די פאַבריק-מענטשן נישט אױסגערעדט. ער האָט פאַרשטאַנען, אַז אין אַזאַ צײט איז דאָס בעסטע צו שװײגן, צו זען, הערן און האַלטן די צונג צװישן די צײן. אָבער בײ זיך אין געדאנק האָט ער גלײך געשטעלט זיך אױפן צד פון די, װאָס זענען מעסיקער, אײנגעהאַלטענער, איבערהױפּט פון די, װאָס װילן, אַז מען זאָל פירן די מלחמה ביז דעם ענדגילטיקן זיג.

אשכנזי איז נישט געװען קײן מלחמה-פּאַטריאָט. ער האָט קײנמאָל פון קײן מלחמות נישט געהאַלטן. ער האָט אױף קײן ביקס נישט געקאנט קוקן. ער האָט טאַקע בײ זיך אין פאַבריק אין פּעטערבורג נישט אײן יונגנמאַן אַרײנגענומען, כאָטש ער האָט אים נישט שטאַרק געדאַרפט, כדי אים

די ברידער אַשכנזי

אָפּצוראַטעװען פון גײן אין פעלד. אָבער ער האָט געקוקט אױף דער מלחמה פון אַ געשעפטלעכן שטאַנדפּונקט. ער האָט זײער גוטע געשעפטן געמאַכט בײ אױסאַרבעטן קריגט-שטאָפן. ער האָט זי געדארפט, די מלחמה שטאַרק געדארפט. ער האָט זיך קױם אײנגעהאַלטן נישט צו אַפּלאָדירן, װען די רעדנער האָבן גערופן צו מלחמה ביז דעם ענדגילטיקן זיג. בײ זײן גאַנצער פרעמדקײט צו קריג, צו שלאָגן זיך, בײ זײן עקל צו בלוט, איז ער אָבער קודם-כל געװען אַ געשעפטסמאַן, אַ פאַבריקאַנט, װאָס דאַרף אַ סך פּראָדוצירן, יאָגן, בײטאָג און בײנאַכט אַרבעטן. אין דער אַרבעט האָט ער גאָר פאַרגעסן דעם זין פון מלחמה. ער האָט נישט געזען די שיסערײען, ער האָט געהערט בלױז דאָס װאָרט. מלחמה איז בײ אים געװען אַ באַגריף, װי פרילינג, אַ שטײגער, איז בײ אים געװען אַ צײט, װען ס'איז דער סעזאָן פאַר זומער-סחורות, האַרבסט — דער סעזאָן פון װינטער-סחורות, טריקעניש — אַ שלעכטער סעזאָן און גערעטעניש — אַ גוטער סעזאָן. אױך מלחמה איז געװען פאַר אים אַ װאָרט, אַ נאָמען פאַר גוטע געשעפטן, פאַר אַ סך אַרבעט און גרױסע פאַרדינסטן. ער האָט דעריבער נישט געקאָנט הער'ן די רעדנער, װאָס האָבן געהעצט קעגן דער מלחמה און הנאה געהאַט פון די, װאָס רופן צו װײטערדיקן קריג. זײ זענען דאָך גערעכט, האָט ער געטראַכט בײ זיך, װען מען װעט אַװעקװאַרפן דאָס געװער, װעלן די דײטשן אַרײנקומען און פון זײ װעט מען קײן נחת נישט האָבן. זײ װעלן זיאָס גאַנצע ברױט אַרױספירן, מען װעט קײן געשעפטן נישט קאָנען מאַכן.

נאָך די ערשטע פּאָר װאָכן פון צעטומלעניש, האָט זיך אַשכנזי באַרואיקט. ער האָט זיך אײנגעלעבנן מיטן נײעם, צוגעװױנט זיך, אָנגענומען עס, װי ער איז געװױנט געװען אָנצונעמען יעדן פאַקט, אונטערצוּװאַרפן זיך יעדער געשעעניש. װי אַ געניטער לעבנסמענטש, האָט ער געװוּסט, אַז אַלע איז פאַרגענגלעך, אַז אַלע, װאָס שטורעמט, באַרואיקט זיך, שױמט זיך אױס, און אַז נאָכן יום-טוב מוזן אָנקומען װאָכן-טעג, טעג פון אַרבעט און בױען. אַנדערש גײט עס נישט. זײ װעלן זיך אױסרעדן, אױסשרײען, מיד װערן פון רעדן, שרײען „זאָל לעבן" און פּאַראַדירן מיט די רױטע פענער, און צוריקגײן צו דעם, װאָס מען מוז. יעדער אױף זײן אָרט.

ער האָט געזען, אַז דאָס, װאָס איז געװען, װעט שױן מער נישט זײן. מען װעט נישט מער אַרבעטן אַזױפיל װי פריער, אױך װעט מען כסדר האָבן עסקים מיט די פּראָפעסיאָנעלע פאַראײנען, געבן די אַרבעטער אורלױבן, צאָלן קאַר קראַנקהײטן, פאַר פאַרקריפּלונג בײ דער אַרבעט, פאַר אַנדערע זאַכן. אױך װעט מען מער נישט טאָרן אױסרעדן אַ װאָרט אין דער אײגענער פאַבריק. מ'עט מוזן מאַכן אױף אַלץ אַ שװײג. אָבער דאָס זענען פאַרפאַלענע זאַכן. קעגן דעם קאָן קײנער גאָרנישט זאָגן. אַשכנזי האָט אַפילו נישט געהאַט קײן פאַראיבל דערױף. אױב זײ האָבן געקאָנט אָפּטאָן אַזאַ שטיקל אַרבעט, זענען זײ װערט. יעדער טוט פאַר זיך, און

522

די ברידער אַשכנזי

װער עס זיגט, דער איז אױפן פערדל. ער איז נישט געװען פאַרביסן קעגן די אַרבעטער, ער האָט צו זײ גאָרנישט געהאַט. זײ זענען נאָר תּמיד געװען בײ אים ציפערן, אַ טײל פון זײנע חשבונות. די סוחרישע קאַלקולירונג האָט געזאָגט, אַז װען אַ פאַבריק קריגט אַרױס אַ סך סחורות פאר װײניק לױן, איז עס גוט פאַרן געשעפט, און פאַרקערט — איז שלעכט פאַרן געשעפט. אַשכנזי האָט אַלעמאָל געװאָלט גוטע געשפטן. איצט האָבן זײ זיך אַרױפגעכאַפּט. זײ זענען די באַלעבאַטים און זײ פאָדערן זײערס. מען קאָן צו זײ גאָרנישט נישט האָבן. ער אױף זײער אָרט חלילה, װאָלט אױך נישט בעסער געװען.

װאָס אים האָט אינטערעסירט אין דער גאַנצער רעװאָלוציע, איז געװען אײן זאַך — װי אַזױ אײך איצט, בײ די אַלע נײע זאַכן, צו אַרבעטן װײטער און מאַכן געלט. ער האָט געװוּסט אַז בײ אַלע זיגן פון אָט די אַרבעטער װעט פונדעסטװעגן די װעלט גײן מיט איר אַלטן גאַנג — שוסטער צו דער דראַטװע און רב צו דער בית-דין-שטול. רעװאָלוציע הײנט, רעװאָלוציע מאָרגן, אָבער װער עס איז אַן אינזשיניער, װעט פירן די אינזשיניעריע, דער כעמיקער װעט צונױפשטעלן פאַרבן, דער צײכענער װעט צײכענען, דער מעכאַניקער װעט קאָנטראָלירן די מאַשינען, דער פאַבריקאַנט װעט פירן דאָס געשעפט און דער קעסל-הײצער װעט זיצן אַ פאַרסמאַליעטער בײם קעסל. אַזױ גײט די װעלט און אַזױ װעט זי װײטער מוזן גײן. נאָך אַלע רעדעס, װעט דער אַרבעטער מוזן צוריקגײן צו זײן שטול און צו זײן קעסל. און ער ,אַשכנזי, װעט װײטער פירן די פאַבריק װי ביז איצט. די װעלט בלײבט װעלט. ער האָט געװאָלט װיסן בלױז אײן זאַך, װי אַזױ צו מאַכן געלט אױך איצט. ער האָט זי גענומען, די רעװאָלוציע, פון אַ רײן סוחרישן שטאַנדפּונקט, װי אַלץ אין דער װעלט, װי די צײטן פון יאָר, װי טריקעניש און גערעטעניש, װי שריפות עפּידעמיעס און מלחמות. ער איז אַ סוחר, און ער האָט אײן שטאַנד.פּונקט — דעם געשעפטלעכן.

אין דעם גאַנצן טומל און גערודער, צװישן די אַלע רעדעס און דיסקוסיעס, האָט ער דערװײל געאַרבעט, נישט אַזױ אינטענסיװ װי פריער, אָבער געאַרבעט האָט ער. ער האָט געגרײט אַ סך סחורות. פונקט װי פריער, איז ער צו בענק, סוחרים און אַמטן געפאָרן, מיט די נײע מענטשן פון די אינטעדאַנטסטװעס געשעפטן געפירט, קריגס-סחורות געליפערט און פאַרדינט. ער האָט געשטעלט אַ פּרײז, אָפּגענומען זיך פאַר אַלע שאָדנס, װאס די רעװאָלוציע האָט אים אַרײנגעבראכט, פאַר אַלע אורלױבן, קלענערע אַרבעטס-שעהן, רעדעס, פּאַראַדן און אַנדערע לײדיקגײערײ. די פּרײזן זענען געשטיגן אױף אַלץ. מען האָט געגעבן צו פאַרדינען, אָבער מען האָט אַלײן אױך פאַרדינט. דערצו האָבן די נײע מענטשן קײן כאַבאר נישט געפאָדערט, װי די אַלטע, נישט געדונגען זיד, עס איז געװען צר לעבן און לעבן צו לאַסען. בלױז אױסערלעך האָט ער זיך צוגע-

די ברידער אַשכנזי

523

פּאַסט צו דער אַרבעט. ער איז נישט געפאָרן מער אין דער קאַרעטע, נאָר בעסער געדונגען אַ פיאַקער, אָדער געגאַנגען צופוס. אױך האָט ער אױסגעטאָן דעם סױבעלנעם פּעלץ און אָנגעטאָן אַן אַלט טולופּל, אַן אָפּגענוצטס און אַ שמאָלס. ער האָט זיך נישט געװאָלט װאַרפן אין די אױגן אױף די גאַסן, װאָס זענען פול געװען מיט אַרבעטער, סאָלדאַטן און מאַטראָזן. פאַרן געלט האָט ער געקױפט װערטזאַכן, גאָלד, בריליאַנטן, װאָס בלײבן אײביק. ער האָט נישט געװאָלט האַלטן דאָס פּאַפּיר-געלט, װאָס ער האָט אַזױפיל געמאַכט איצט.

אין אײנעם אַ טאָג איז אין זײן פאַבריק אַן אײגענער מענטש אַראָפּגעקומען האַלטן אַ רעדע פאַר די אַרבעטער. כאָטש דער מאַן אין די אָרעמע קלײדער, מיט אַן אַרבעטער-היטעלע אױפן קאָפּ, איז שױן געװען אין די יאָרן, מיט אַ גרױלעך צעשױבערט ייִדיש בערדל און מיט באַקן-בערד, װאָס נעמען אָן דעם אױסזען פון פּיאות, האָט אַשכנזי גלײך אין אים דערקענט זײן אַמאָליקן חדר-חבר, ניסן ר' נאָסקע מורה-הוראה'ס זון, מיט װעמען ער האָט נישט אײנמאָל דאָרט אין לאָדזש עסקים געהאַט. אַ װײלע איז אים געװאָרן ענג אין האַרץ פון אָט דעם װיזיט. ער האָט מורא געהאַט זיך צו געבן צו דערקענען צו דעם מענטש, װאָס איז איצט געװען אױפן פערדל. װער װײסט, צי ער װעט זיך איצט נישט אָפּרעכענען פאַר אַלע צײטן ? ער קאָן אים נאָך אַרעסטירן, װי אַ שונא פון די אַרבעטער. אַלע קאָן טרעפן. אָבער ניסן האָט אין זײן רעדע קײן נקמה נישט געפאָדערט, אױך קײן שװערע דראָאונגען קעגן דער בורזשאַזיע, װי אַנדערע רעדנער, נישט געװאָרפן פאַר די אַרבעטער. ער האָט בלױז גערופן צו פּראָלעטאַרישער אײנהײט, צו שיצן די רעװאָלוציע, אַפילו צו אַרבעטן דערװײל מיט די פּראָגרעסיסטן, ביז מען װעט אײנפירן אַ טאָלק און נעמען בױען די סאָציאַליסטישע אָרדענונג. און אַשכנזי האָט זיך באַרואיקט. יעדע מורא איז אױסגערונען פון זײן האַרץ.

װי אַ פּאָליטיקער, האָט ער אַפילו פאַרכאַפּט די פיש פאַר דער נעץ, אַלײן צוגעגאַנגען צו זײן בן-עיר און אים אױסגעשטרעקט אַ האַנט.

— שלום-עליכם, ניסן, — האָט ער געזאָגט נישט אין דײטש, נאָר אין לאָדזשער ייִדיש, — טורא בטורא לא פּגע, אינש באינש פּגע. — איר דערקענט מיך...

— אָ, װי אַ בײזן שילינגער ! — האָט ניסן געזאָגט מיט אַ שמײכל.

אַ װײלע האָבן זיך די מענטשן אָנגעקוקט, קײן װאָרט נישט אַרױסגערעדט. ענדלעך האָט אַשכנזי איבערגעריסן די שטילקײט.

— איר זענט גערעכט געװען, נישט איך, — האָט ער געזאָגט, צעשפּרײטנדיק די הענט. — איזהו חכם הרואה את הנולד ! איר האָט אונדז באַזיגט !

— אונדז װעט נאָך אױסקומען װײטער צו פירן מלחמה, הער אַשכנזי, — האָט ניסן געענטפערט אין רוסיש, כדי די אַרבעטער זאָלן פאַרשטײן. —

524

די בדידער אַשכנזי

אַרבעט דערװײל, קאָנצענטרירט דעם קאַפּיטאַל, אַנטװיקלט די פאַבריק, מיר װעלן אינגיכן זי דאַרפן פאַר אונדז...

אַשכנזי האָט אַראָפּגעלאָזט די נאָז. ער האָט צוריק דערפילט אַ מורא פאַר דעם מענטש אין אַרבעטער-היטעלע, מיט װעלכן ער האָט אַמאָל געהאַט עסקים אין לאָדזש.

— אױב עס איז געקומען צו סיכסוכים, — האָט ער געמורמלט אַ פאַר - לױרענער, — איז עס נישט געװען פון בײז װילן, נאָר פון אומשטענדן. אױך מיר, פאַבריקאַנטן, זענען נישט אַלעמאָל געװען פרײ צו טאָן, װאָס מיר האָבן געװאָלט װי מענטשן, נאָר װי געשעפטס-לײט. מען איז פאַרשקלאַפט צום געשעפט, צו די אומשטענדן... איצט זענען מיר בײדע קליגער געװאָרן, דערפאַרענער פון דער צײט... איך האָר, אַז איר טראָגט אױף מיר נישט מער קײן שנאה...

— איר האָט געהאַנדלט, װי אײנער פון אײער קלאַס דאַרף, — האָט ניסן געזאָגט, — פּערזענלעכע זאַכן אינטערעסירן מיך נישט... אַלס אײער קלאַסןשונא װעל איך האַנדלען נישט ערגער פון אײך, הער אַשכנזי. לאָמיר נאָר זיך אײנזעצן אין זאָטל, געװינען דאָס פאָלק אױף אונדזער זײט און מיר װעלן אָפּנעמען אונדזערס, די פאַבריקן װעלן אַריבער צום פאָלק, צו די אמתע בױער זײערע.

ער האָט געװיזן אױף די אַרבעטער אַרום זיך, װאָס האָבן זיך געשטױסן אַרום די צװײ מענטשן, צוצוזען דעם דועל צװישן בורזשואַזיע און פּראָלעטאַריאַט.

— אױך די אַרבעטער װעלן דאַרפן אַ גוטן געשעפטס-פירער — האָט אשכנזי געענטפערט מיט אַ שמײכל. — אַלײן װעלן די געשעפטן נישט גײן...

ניסן האָט זיך אײנגעהילט אין זײן אָרעמען מאַנטל און אַװעק מיטן לאַסט-אױטאָמאָביל צו אַנדערע פאַבריקן רעדן.

קאַפּיטל נײן

אין הױז פון יאַקוב אַשכנזי אין לאָדזש, דעם דירעקטאָר פון פלידערבױמס פאַבריק, איז געװען אומעטיק און שלעכט. די פאַבריק איז געשטאַנען די גאַנצע צײט זינט די דײטשן זענען אַרײן אין שטאָט, װי אַלע אַנדערע פאַבריקן, האָט דער קאָמענדאַנט, באַראָן פאָן הײדעל הײדעללאָו, אױך פון פלידערבױמס פאַבריק אַרױסגענומען װאָס עס האָט זיך געלאָזט און אַװעקגעשיקט קײן דײטשלאַנד. מען האָט אַרױסגעפירט טראַנסמיסיעס קעסלען, טײלן פון מאַשינען, װאָס אָן זײ איז די פאַבריק געװאָרן פּאַראליזירט. אָבער מער פון אַלץ האָט באַראָן פאָן הײדעל הײדעללאַו אַרױס-

די בדידער אַשכנזי

געפירט סחורות פון די פאַבריק-לאַגערס. די דײטשע קריגט-רױשטאָףשטעלע, װאָס ייִדן האָבן איר גלײך אַ נאָמען געגעבן קריגס-רױב-שטאָףשטעלע, האָט טאָג-טעגלעך גערײניקט די לאַגערס, אַרױסגעפירט װאַגאָנענװײז פאַרטיקע סחורות, רױ-שטאָפן. די סחורות זענען אָפּגעשאַצט געװאָרן דורך די דײטשע באַמטע שפּאָט ביליק, אָבער אױך דאָס האָבן זײ נישט באַצאָלט, נאָר אַרױסגעגעבן צעטעלעד, פאַר װעלכע מען װעט קאָנען קריגן געלט נאָך דעם קריג. אָט די צעטעלעך זענען געװען פול אין לאַנד. עס האָבן זײ געהאַלטן פאַבריקאַנטן און סוחרים אין די פּוסטע אײזערנע קאַסעס. ייִדישע קרעמערלעך, װאָס מען האָט בײ זײ צוגענומען דאָס לעצטע פון קרעמל, די קליאַמקעס פון די טירן, האָבן די דײטשע קװיטלעך באַהאַלטן אין די פּסחדיקע הגדות, אין די סליחות ; פּױערים אין די דערפער, װאָס מען האָט בײ זײ צוגענומען פערד און קי, האָבן די צעטעלעך באַהאַלטן אונטער די הײליקע בילדער אױף די װענט. אָבער קײן גראָשן פאַר זײ האָט מען נישט געקאָנט קריגן. זײ האָבן נישט געצאָלט, די דײטשי. זײ האָבן אַלץ אָפּגעלײגט אױף נאָכן קריג. װען זײ װעלן גענצלעך צעשלאָגן די לױזיקע רוסן, די סיפיליטישע פראַנצױזן און די גאָט-פאַרדאַמטע ענגלענדער. אַנשטאָט געלט האָבן זײ געצאָלט דער באַפעלקערונג מיט פּאַפּירלעך, מיט מיליטערישע מאַרשן און מיט פּראָפּאגאנדע-בילדער אױף די װענט, מיט פאַרביקע מאַליערײען, װי אײן דײטש שטעכט צענדליקער שונאים. װי פאַר אײן דײטשיש זעלנערל לױפן גאַנצע פײנטלעכע מחנות. מער פון אַלץ און אַלע האָט מען אױפגעקלעפּט אױף די גאַסן די פּאָרטרעטן פונעם קײסער און הינדענבורג. מיט ראָזע בעקעלעך, װי דאָרפישע כלהמײדלעך צו דער חופּה, מיט שפּיזיקע װאָנצן אַרױף, װי די באַיאָנעטן, מיט אַרױסגעזעצטע ברוסטן באַהאַנגען מיט מעדאַלן און קרײצן, מיט הענט אָנגעשפּאַרט אױף די שװערדן, האָבן זײ אַראָפּגעקוקט פון אַלע אַלטע מױערן, פון אַלע װענט און פּאַרקאַנעס. לעבן זײערע פיס זענען געלעגן קרומע, הױקערדיקע, מיט קרומע קרױנען אױף די קעפּ, דער רוסישער צאַר, די ענגלישע, בעלגישע און סערבישע קעניגן. אױף אַנדערע פּלאַקאַטן זענען געװיזן געװאָרן דער אונטערשײד פון דײטשלאַנד ביז די פײנטלעכע מלוכות. אױף דער דײטשער זײט איז דאָס גראָז געװען שטאַרק גרין, בלומען האָבן געשפּראָצט, אַ בלאָנד-האָריקע פּאַסטעכין האָט גרױסע ריזיקע קי מיט שװערע אײטערס געפיטערט. אױך די חזירים זענען געװען ראָזע, העל, גרױס און גליקלעך. אױף דער זײט פון די פײנטלעכע לענדער, אין פראַנקרײך, ענגלאַנד, רוסלאַנד זענען די פעלדער געװען נאַקעט און אױסגעקראָכן, די קי דאַר און קװאַר, די חזירים נעבעכדיק, הױט און בײן. אונטן זענען געװען אָפּגעדרוקט זײער פּאַטריאָטישע און סאָלדאַטיש-הומאָריסטישע גראַמען, װאָס האָבן זיך פאַרענדיקט מיט דער בקשה צו גאָט, ער זאָל שטראָפן ענגלאַנד און מיט דער ביטע צו דער באַפעלקערונג, זי זאָל מאַכן קריגסאָנלײעס, אַרײנטראָגן די אָפּגעשפּאָרטע געלטער אין די דײטשע קאַסעס,

די ברידער אַשכנזי

פאַרװאָס מען װעט נאָכן דײטשן זיג איבער די פײנט זײער גוטע פּראָצענטן קריגן.

ער האָט גערײניקט די שטאָט, דער באַראָן פאָן הײדעל-הײדעללאָו, גערײניקט גרינטלעך, פּינקטלעך. די גאַסן זענען פול געװען מיט מיליטערישע מאַרשן, פּלאַקאַטן, ציװילע לװיות, אַנטלױזונגס-בעדער. בעדער און טעאַטער פאַרן פאָלק — האָט באַראָן פאָן הײדעל-הײדעללאָו געגעבן, װי פאַר אַ יורש פון די רױמער שטײט אָן. מער פון אַלע אַנדערע האָט ער גערײניקט די גרעסטע פאַבריקן — מאַקס אַשכנזיס און פלידערבױמס. ער האָט גאָרנישט אױפגעהערט צו פירן פון זײ, טאָג נאָך טאָג.

בײם דירעקטאָר יאַקוב אַשכנזי אין הױז איז געװען אומעטיק, די זאָרג איז אין אַלע װינקעלעך געלעגן.

פלידערבױמס יורשים האָבן פון קײן זאַך נישט געװוּסט. װי תּמיד, זענען די זין פאַרטאָן געװען אין זײערע מיסטישע סעאַנסן. אױסלײגן פּאַסיאַנס, אַרומפירן זיך מיט גלחים. זײ האָבן אָפט זײערע פאַרשטאָרבענע עלטערן אַרױסגערופן פון יענער װעלט און מיט זײ לאַנג גערעדט. די טאָכטער, כאָטש שױן אַן עלטערע, האָט נאָך אַלץ אַרומגעיאָגט זיך נאָך ליבעס. װאָס עלטער זי איז געװאָרן, אַלץ נאָך ייִנגערע געליבטע האָט זי זיך ארומגעטריבן. זײ האָבן פון קײן זאַך נישט געװוּסט אין פאַבריק, נישט פאַרשטאַנען אין מסחר, נישט רעכט באַגריפן די צײט, און נאָר אײן זאַך געװוּסט— צו פאָדערן געלט פון דירעקטאָר. װיפל ער האָט זײ נישט געגעבן, איז געװען צו װײניק. דאָס געלט איז זײ פון צװישן די פינגער צערונען.

— געלט, נאָך געלט ! — האָבן זײ געשטעקט הענט צו יאַקוב אַשכנזי.

אָבער יאַקוב אַשכנזי האָט נישט געהאַט פון װאַנען צו נעמען. די רוסישע בענק, אין װעלכע די פאַבריק-געלטער זענען געלעגן, זענען אַװעק, נישט אױסצאָלנדיק קײן גראָשן. די אַלע װערט-פּאַפּירן, אָבליגאַציעס, װאָס זענען פול געװען אין אַלע אײזערנע קאַסעס, האָבן קײן װערט נישט געהאַט. װי פּגרים זענען זײ געלעגן, די גרױסע שטײפע פּאַפּירן מיט די אָדלערס. די אַרבעטער האָבן זיך געזאַמלט אַרום דער פאַבריק, געשטאַנען מיט היטלען אין די הענט בלאַסע, דאַרע, אומגליקלעכע. װיפל די פאַבריק-װעכטער און די מיליציאַנטן האָבן זײ נישט געטריבן פון די פאַרמאַכטע פאַבריקטױערן, זענען זײ נישט אָפּגעטראָטן. װי אױסגעהונגערטע באַשעפענישן, װאָס אין זײער הונגער פאַרלירן זײ יעדער שרעק און לאָזן זיך נישט אָפּטרײבן פון שװעלן, כאָטש מען יאָגט זײ און מען װאַרפט אױף זײ שטײנער, אַזױ האָבן די הונגעריקע מענטשן נישט געװאָלט אָפּטרעטן פון זײערע שטײענדיקע פאַבריקן. קײן שום פּאָליצײאישע קלעפּ האָבן זײ נישט אָפּגעשראָקן.

— ברױט, — האָבן זײ גערופן, — מיר זענען הונגעריק !

פון די ברױט-קאַרטן, װאָס די דײטשן האָבן אױסגעטײלט פאַר אַ חודש פריעראױס, האָט מען קױם געקאָנט אַ װאָך צײט זיך דערנערן. אױך איז דאָס ברױט געװען קלעפּיק און לײמיק. עס האָט מער צערײצט װי געזעטיקט.

די ברידער אַשכנזי

527

װער עס האָט געהאַט עפּעס געלט, האָט אױף די װינקל-גאַסן בײ די קאַרטןהענדלער געהײם ברױט-קאַרטן געקױפט, אמתע אָדער פאַלשע. די אָרעמע, די אַרבעטסלאָזע האָבן אַפילו נישט געהאַט די עטלעכע גראָשן דאָס ביליקע קאַרטן-ברױט צו קױפן. און זײ זענען געשטאַנען בײ די פאַרמאַכטע טױערן פון די פאַבריקן און דאַרע הענט אױסגעשטרעקט.

— ברױט ! — האָבן זײ געשריגן. — מיר קאָנען שױן מער נישט הונגערן !

די פאַבריקאַנטן האָבן געמוזט אַרײנװאַרפן זײ צו ביסלעך געלט. דער קאָמענדאַנט אַלײן האָט עס די פאַבריקאַנטן געלאָזט װיסן. ער האָט נישט געװאָלט קײן אומרוען אין שטאָט, קײן אַרבעטער-רעדלעך. ער האָט געװאָלט רו, מיליטערישע מאַרשן און רײנע גאַסן, פון װעלכע די קריגטקאָרעספּאָנדענטן זאָלן לעקן די פינגער, באַשרײבן זײ אין די בערלינער צײטונגען. צוזאַמען מיט דעם פאָטער פון דער שטאָט, דעם מוסטערהאַפטן באַראָן פאָן הײדעל הײדעללאָו.

אין אָנהױב האָט יאַקוב אַשכנזי געגעבן. װי שטענדיק איז ער געװען אַ קנאַפּער בעל-תּכלית, נישט געזאָרגט װאָס שפּעטער װעט זײן, געלעבט מיטן טאָג און געהאַט בטחון, אַז עס װעט שױן װי נישט איז זיך אַרױסדרײען. אױף מאָרגן זאָל גאָט זאָרגן. ער האָט פון די געבליבענע געלטער געטײלט מיט אַ ברײטער האַנט פלידערבױמס יורשים, אַלײן אױסגעגעבן, די אַרבעטער געלט אַרײנגעװאָרפן, צדקה פאַר די שטאָטישע קיכן געטײלט.

זײן װײב גערטרוד, די יונגע און שײנע, האָט, פּונקט װי איר באָבע פּריװע, געהאַט זײער שיטערע פינגער. אוצרות זענען דורך זײ צעשװאומען. זי האָט געמוזט האָבן די שענסטע קלײדער, די טײערסטע פוטערס, די װערטפולסטע צירונג, די עלעגאַנטסטע קאַרעטעס, די בעסטע בעלער מאַכן, אַזױ, אַז קײנער זאָל זי נישט איבעריאָגן, זי זאָל קיניגן איבער אַלעמען, זאָלן די מענטשן צעפּלאַצט װערן ! װי די באָבע אירע, האָט זי כסדר אױסגעשטרעקט די װײסע-פינגער נאָך געלט.

— נאָך, נאָך, יאַקוב ! — האָט זי געמאָנט.

שױן אין די ערשטע יאָרן נאָך דער חתונה, האָט זי דעם מאַן און אָנקל אירן געװיזן נעגל, געצײגט אַז זי איז שמחה מאירס טאָכטער, אַ הערשערין און אַ דעספּאָטין. אין די ערשטע חדשים איז זי געװען דעספּאָטיש אין איר ליבע. זי האָט אים געליבט, דעם אָנקל אירן, װאָס איז מער װי טאָפּלט אַלט געװען װי זי, שטאַרק געליבט, אָבער אין דער ליבע אירער האָט זי דעם מאַן אױפגעפרעסן, װי די שפּינעכע, װאָס פרעסט אױף איר זכר. זי האָט פאַרלאַנגט זײן ליבע בלױז פאַר זיך, אינגאַנצן פאַר זיך. זי האָט אים נישט געלאָזט רעדן מיט קײן מענטשן, נישט קוקן אױף קײן פרױ, נישט מאַכן קײן אָװאַציעס די אַקטריסעס אין די טעאַטערן. נאָר בלױז ער זאָל זײן מיט איר, כסדר קוקן אױף איר, שפּיגלען זיך אין איר פּנים. זי האָט אים אָפּגעצױגן פון מענטשן, װאָס ער האָט אַזױ ליב צי פאַרקערן מיט זײ,

528

די ברידער אַשכנזי

אַװעקגעשלעפּט אים פון פרײנט, באַקאַנטע. זי איז געװען אײפערזיכטיק אױף יעדן, נישט נאָר אױף װײבער, װאָס ער האָט אַזױפיל געקענט, נאָר אױך אױף מענער, אױף פרײנט זײנע, קאָלעגן און באַקאַנטע. אין יעדן האָט זי געזען אַ קאָנקורענט פאַר זיך. אַז דער מאַן האָט צו עמעצן געלאַכט, פרײנטשאַפט אַרױסגעװיזן, איז עס געװען, װי יענער װאָלט בײם מאַן אירן צוגערױבט דאָס, װאָס קומט איר, בלױז איר. זי האָט נישט געקאָנט פאַרטראָגן, װען דער מאַן רעדט צו אימעצן פרײנטלעך, װײזט אַרױס ליבשאַפט. דאָס איז געװען בײ איר, װי מען װאָלט זי באַרױבט. זי איז געװען דעם טאַטנס טאָכטער. זי האָט נישט באַנוגנט זיך מיט עפּעס, מיט האַלבע זאַכן. זי האָט געװאָלט אַלץ.

זי האָט אים דערװײטערט פון מענטשן, אָפּגעריסן פון פרײנט, אין קאַפע נישט געלאָזט גײן, נאָר ער זאָל זיצן לעבן איר, נאָר איר אַלײן אַרױסװײזן זײן ליבע, זײן איבערגעבנקײט.

אַלײן אַ שקלאַפין פון ליבע, װאָס אין גרױסער לײדנשאַפט קאָן זי זיך װאַרפן דעם מאַן צו די פיס, קושן זײנע טריט אין עקסטאַז און בעטלען מענערישע לאַסקעס און צערטלעכקײטן, איז זי אױך געװען אַ הערשערין ; זי האָט נישט געװאָלט װיסן פון זײנע שטימונגען און באַגערן, פון זײנע נײגונגען און געפילן, פון זײנע געװױנהײטן און לױנען, פון זײנע כוחות און עלטער. זי האָט אים אױפגעגעסן, פאַרצערט, פאַרשקלאַפט, אױסגענאָגט.

מיטן זעלבן אימפּעט, װי זי האָט זיך פריער געװאָרפן אױף אים, האָט זי שפּעטער אָפּגעװאָרפן אים, אַװעקגעװאָרפן פון זיך װי אַן אױסגענאָגטע פרוכט, װאָס מען דאַרף נישט מער. זי האָט זיך נישט לאַנג געקאָנט האַלטן אין קײן זאַך. איר איז גיך געפעלן געװאָרן און גיך אױפגעהערט צו געפעלן. זי האָט אַלעמאָל געזוכט נײעס, געװאָלט גײן, לױפן ראַשיק, נישט שטײן אױף קײן אָרט. נאָך די ערשטע װילדע חדשים פון ליבע-באַגער, האָט זי אַנדערע באַגערן געקריגן, באַגערן צו גלאַנצן מיט ברײטקײט איבערצױאָגן אַלעמען מיט לוקסוס, צו פירן שטאט. יאַקוב איז קײן קאַרגער נישט געװען. ער האָט אַלײן געװאָרפן מיט געלט, מער אױסגעגעבן, װי גערעכנט. אָבער זי, גערטרוד, איז װילד געװען אין איר אױסברענגערישקײט. מיט אַ גװאַלטיקן אימפּעט האָט זי איר הױז אױסמעבלירט, די װענט מיט טײערע זײדנס באַדעקט, די קאָסטבאַרע מעבלען, טעפּעכער, בראָנזן, מאַלערײען, גלאָזװאַרג אײנגעהאַנדלט. זי האָט נישט געװאָלט באַזעצן זיך אין הױז בײ דער פאַבריק, װאָס איז פאַר אַ דירעקטאָר אױסגעבױט געװען. עס איז איר נישט אָנגעשטאַנען צו װױנען אין דעם קלײנעם הױז, װאָס זעט אױס װי אַ צולײג צו פלידערבױמס פּאַלאַץ. זי האָט אַלײן אַ קלײן פּאַלאַצל אױסגעזוכט, אַ פּאַלאַצל מיט געשניצטע באַלקאָנען, מיט זײלן, פיגורן און מיט אַ רונדן צופאָר פאַר קאַרעטן, װאָס אַ באַנקראָטירנדיקער פאַבריקאַנט האָט פאַרקױפט.

גאַנצע טעג און נעכט איז זי אָפּגעלעגן בײ דעם פּאַלאַצל, װאָס זי האָט

די ברידער אַשכנזי

529

רעמאָנטירט און אױסמעבלירט. זי האָט זיך אַרומגעריסן מיט די מוליאַרעס, מיט די סטאָליאַרעס, מיט די טאַפּעצירער, אַלעמאָל פאַרלאַנגט עפּעס אַנדערש, מען זאָל איבערמאַכן, איבערבױען, איבערשמירן. זי איז געקראָכן איבער טרעפּ, איבער ברעטער, איבער רושטאָװאַניעס, אַרומגעיאָגט זיך מיט דעם מאַנס קאַרעטע איבער די געשעפטן, אײנגעהאַנדלט זאַכן, צוריקגעגעבן, אױסגעביטן, חרטה געהאַט, װידער אײנגעהאַנדלט. יאַקוב האָט שױן אָנגעהױבן זיד פאַרבענקען גאָך איר, אָבער זי האָט נישט געהאַט קײן צײט פאַר אים. איר משוגעת איז געװען איצט דער פּאַלאַץ, די מעבלען. זי האָט זיך אַרױסגעגליטשט פון זײנע הענט, װען ער האָט זי אַרומגענומען.

— שרעקלעך פאַרנומען, — האָט זי געזאָגט און געלאָפן, אױסשטרעקנדיק די האַנט נאָך געלט. — נאָך, נאָך געלט, יאַקוב, גאָר אַ סך...

יאַקוב האָט געגעבן, אומגעצײלט געגעבן. אַז דער פּאַלאַץ איז פאַרטיק געװאָרן, האָבן זיך אָנגעהױבן בעלער, אײנלאַדונגען. שטענדיק זענען דאָ געװען מענטשן, תּמיד האָט מען דאָ געטאַנצט, געשפּילט, געטרונקען, געװײלט זיד. דאָס גאַנצע רעדל האָט געפירט גערטרוד. זי האָט צונױפגעשטעלט די צעטלעך פון די מענטשן, װאָס מען דאַרף אײנלאַדן. זי האָט אױסגעשטראָכן דעם מאַנס באַקאַנטע און פרײנט, װאָס זענען נישט געװען גענוג אָנגעזען און װיכטיק, און אַרײנגעצױגן מענטשן, װאָס דער מאַן האָט נישט געליטן, אָבער דערפאַר זענען זײ געװען פון די הױכע פענצטער, מיוחסים און אַריסטאָקראַטן.

יאַקוב, װאָס איז שױן געװען אין די העכערע פערציקער, מיט ערשטע סימנים פון מידקײט, מיט אַ װילן צו רו און מנוחה נאָך אַ צו-שטורמיש לעבן, מיט אַ באַגער צו תּכלית און אײנגעזעסנקײט, איז מיד געװען פון די שטענדיקע הוליאַנקעס און בעלער, פון טומל און לוסטיקײט. ער איז קײנמאָל נישט געװען קײן באַלעבאָס בײ זיך אין הױז, קײנמאָל קײן מנוחה נישט געהאַט. אָדער גערטרוד האָט געמאַכט בעלער, אָדער זי איז געגאַנגען אױף בעלער. אױך מיט די חשבונות איז געגאַנגען נישט גלאַטיק. די גרױסע געהאַלטן זײנע אין פלידערבױמס פאַבריק זענען װײט הינטערשטעליק געבליבן בײ די ריזיקע הוצאות. אַלץ מער און מער האָט ער גענומען אונטערשרײבן װעקסעלעך, נעמען הלואות.

ער האָט נישט גערעדט דערפון, אָבער געעגבערט אין מוח האָט עס אים, װען ער איז אײנער אַלײן געלעגן װאַך אין די נעכט, װאַרטנדיק ביז פאַרטאָג אָן שלאָף, כדי צו דערהערן גערטרודס אָנקומען פון די בעלער. דאָסערשטע ערשטע מאָל אין זײן לעבן איז ער שלעכט געשלאָפן אין די נעכט, צום טיש אָן אַפּעטיט צוגעגאַנגען און זאָרג אנשטאָט שמחה געהאַט אין בלוט.

װען זי פלעגט אַמאָל אָפּרוען זיך פון די טומלדיקע נעכט און פאַרברענגען מיט אים אַלײן אַן אָװנט, איז ער געװען גליקלעך, גליקלעך מיט איר ליבע צו אים. װי אין די ערשטע חדשים נאָך דער חתונה, פלעגט אױף

530

די ברידער אַשכנזי

איר פלוצלונג אַ ליבע צו איר מאַן אָנפאַלן. װידער איז זי געװען זײן שקלאַפין, װידער געלעגן בײ זײנע פיס און געבעטן זיך.

— בער, האָריקער בער מײנער, פרעס מיך אױף.

זיכער אין זײן מענלעכן שטאָלץ, האָט ער װעגן אַ קינד גענומען רײדן.

— גערטרוד, װעסט זען װי גליקלעך מיר װעלן זײן, אַ מײדעלע װעט עס זײן, מיט גאָלדענע לאָקן, װי דו...

װי אַלע מענער אין די יאָרן, האָט ער געװאָלט האָבן אַ קינד, און דוקא אַ טעכטערל, אַ גאָלד-לאָקיקס און אַ צערטלעכס. שױן באַלד נאָך דער חתונה מיט זײן ערשט װײב האָט ער געװאָלט האָבן אַ קינד. זי איז געװען אַ שװאַכע, אַ קראַנקע, זי האָט אים קײן קינד נישט געגעבן. אָבער ער האָט שטענדיק דערנאָך געבענקט. מיט רױשיקע קושן פלעגט ער באַפאַלן קינדער בײ זײנע באַקאַנטע, איבערהױפּט מײדעלעך. ער איז אױסגעגאַנגען צו האָבן אַ טעכטערל. אױסער דעם, האָט ער אױך געהאַט אַ שטיקל מײן דערבײ. ער האָט געװאָלט זי צױמען, די גערטרוד, װאָס װאָלט געקאָנט זײן זײן טאָכטער. צופיל איז זי אַרומגעשפּרונגען. שלעכטס האָט פון אירע אױגן אַרױסגעקוקט, דעם טאַטנס בליק, אומרואיקײט און משוגעת. ער האָט מורא געהאַט פאַר איר, אײננעמען זי געװאָלט, און קײן בעסער מיטל װי אַ קינד צו האָבן, פאַר אַ מאַמען זי מאַכן, האָט ער נישט געזען.

אָבער זי האָט נישט געװאָלט הערן.

מיט אַ מענלעכער עקשנות, װאָס האָט גאָרנישט געפּאַסט זיך פאַר איר װײנערישקײט, האָט זי אָפּגעשאָקלט זיך דערפון.

— יאַקוב, קײן װאָרט מער, — האָט זי אים געדראָט מיט אַ פינגער. — איך װיל זיך נישט באַגראָבן שױן אין בעטגעװאַנט און אין װינדעלעך, איך האָב צײט !

זי האָט באַטראַכט איר קערפּער, דעם בױגיקן און שײנעם, און זי האָט געשמײכלט מיט װײבערישער פאַרבאָרגענער לוסט אין די שלעכטע בלױע אױגן.

— פױ, װי עקלהאַפט דאָס איז אַרומצוגײן מיט אַ בױך ביז דער נאָז. — האָט זי זיך פאַרקרימט, — בררר.

נאָך עטלעכע יאָר, װען זי איז שױן אַ פרױ פון דרײסיק יאָר געװען איז זי אַ מאַמע געװאָרן, אַ קינד געבױרן, און טאַקע אַ מײדל, װי יאַקוב האָט געװאָלט. יאַקוב איז געװען גליקלעך. אַן עטלעכע פופציקער שױס , מיט גרױע האָר אין דער שװאַרצער באָרד, האָט ער מיט דעם קינד זײנעם, װי אַ ייִנגל זיך געשפּילט, געלײגט זיך אױף דער ערד, געבילט, געשפּרונגען, געטאַנצט דערמיט. משוגע געװאָרן פון פאָטערלעכער פרײד. אָבער י, די מוטער, האָט זיך גאָר װײניק געפרײט מיט איר קינד. נישט זי האָט עס געװיגט, נאָר איבערגעגעבן עס צו אַ פולבלוטיקער דײטשער אַם מיט צעװאקסענע בריסטן ; נישט זי האָט זיך רעכט אומגעקוקט דערױף. װי פריער, האָט זי זיך געװײלט, אַרומגעיאָגט מיט דער קאַרעטע איבער לאָדזש, גע-

די ברידער אַשכנזי

קױפט אין די מאַגאַזינען, געגאַנגען אױף בעלער און אָפּגענומען זיך פאַר דער גאַנצער צײט פון טראָגן, װען זי האָט געמוזט זיצן אין שטוב.

יאַקוב איז געװען די מאַמע. ער האָט מיט דער גרױסער צעװאקסענער דײטשער אַם גערעדט װעגן קינדס עסן, געזונט. ער האָט זיך דערמיט געשפּילט, געסמאָטשקעט דערצו מיט די פולע ליפּן, געשאָקלט עס, אױף די הענט גענומען און אָנגעקװאָלן. ער האָט גאָר מער נישט געװאָלט גײן אין ערגעץ. גלײך פון פאַבריק איז ער געלאָפן אין קינדס װײסן צימער, געטאַנצט דערמיט, געטוליעט עס צו זיך. ער האָט מער קײן חשק נישט געהאַט אין די יאָרן צו בעלער, צו װײלן זיך. ער האָט ליב געהאַט די שטוב, דאָס װײסע קינדער-צימער, געװאָלט איצט לעבן אַ רואיק לעבן, גליקלעך מיטן אײגענעם װײב און קינד. אים האָט אַפילו געצױגן צו אַ גרױס פאַמיליעלעבן, ער האָט געװאָלט נאָך קינדער ברענגען אױף דער װעלט. ער האָט שױן געהאַט גענוג דאָס פרײלעכע שטורמישע לעבן, איבערגעזעטיקט געװען דערמיט. ער האָט געבענקט אין די נעכט נאָך גערטרודן, װאָס איז, נאָכן האָבן נאָך שענער און װײבערישער געװאָרן. אָבער זי האָט נישט געװאָלט טײלן מיט אים איר לעבן. זי האָט געװײלט זיך, גאַנצע נעכט אױף בעלער אַרומגעלאָפן, געפּוצט זיך, געצירט. אױפן טעכטערל פלעגט זי בלױז געבן אַ בליק, אַ קוש אַרײנװאַרפן איר און װײטער לױפן.

יאַקוב איז געװען פאַרביטערט, בײז, אױך פון די געשעפטן זײנע האָט ער קײן נחת נישט געהאַט. זינט די דײטשן זענען אַרײן אין שטאָט און די פאַבריק האָט זיך אָפּגעשטעלט, איז גאָר געװען נישט פרײלעך בײ אים אין הױז. די פאַבריק האָט נישט געגעבן, די יורשים פלידערבױמס האָבן פאַרלאַנגט, דאָס אײגענע װײב האָט געפאָדערט, זי האָט גאָרנישט געװאָלט װיסן זײנע חשבונות, די ביטערע צײט. זי האָט געדאַרפט אַ סך. װיפל דער מאַן האָט איר נישט געגעבן, איז עס צװישן אירע װײסע פינגער צערונען. כאָטש זי האָט אַלײן פון איר אײגענעם װילן חתונה געהאַט מיטן עלטערן פעטער, אָנגעװאָרפן זיך אױף אים, האָט זי פונדעסטװעגן געפילט, װי עס װאָלט איר אַן עולה געשען דערמיט, װאָס זי האָט אַ מאַן אַ פיל עלטערן פון זיך, אַ מידן שױן און אַ באַלעבאַטישן. דערפאַר טאַקע האָט זי געװאָלט כאָטש געניסן, אױסגעבן װיפיל זי װיל, לעבן אין לוקסוס, װאָס זאָל זײן איר אַ פאַרגיטיקונג. כדי צו פאַרנעמען זיך די צײט, האָט יאַקוב זיך אַרײנגעװאָרפן אין קהל-זאַכן, ער האָט געהערט צו קאָמיטעטן, געפירט פילאַנטראָפּישע געזעלשאַפטן, געקהלט זיך, גענאָסן פון כיבודים.

גערטרוד זײן װײב, האָט איצט אָפענע בעלער בײ זיך אין פּאַלאַץ אײנגעאָרדנט. פאַרשװענדעריש האָט זי דעם מאַנס לעצטע געלטער אױסגעגעבן, רײכע הוליאַנקעס געמאַכט און אײנגעלאַדן יונגע פרױען און מענער. אַפילו עטלעכע דײטשע לײטענאַנטן מיט שראַמען אױף די געזיכטער, אױסגעשטײפטע, גאוהדיקע און אָנגעצױגענע, װי זײ װאָלטן געטאָן גענאָד

532

די ברידער אַשכנזי

די פאָלנישע שװײנען און די לױזיקע ייִדן דערמיט, װאָס זײ לאָזן זיך אַראָפּ און קומען אין זײערע הײזער, האָבן זיך געדרײט אין יאַקוב אַשכנזיס הױז, געטאַנצט מיט דער באַלעבאָסטע, איר האַלב-סענטימענטאַלע און האַלב גראָבע מיליטערישע קאָמפּלימענטן געמאַכט, סײ פאַר אירע װײנען, סײ פאַר איר שײנקײט.

— היפּש, זײער היפּש, גנעדיקע פראַו, — האָבן זײ געמורמלט. — זי זינד יאַ אײנע ראָזע אין דער מיסט-שטאַט לאָדזש...

אשכנזי האָט געשטרעקט הענט צו די יונגעלײט, צו די דײטשע לײטענאַנטן, געזאָגט, אַז ער איז זײער צופרידן די הערן צו זען אין זײן הױז, אָבער זײן בלוט איז גערונצלט געװאָרן פון פאַרדרוס און אײפערזוכט. יאָ, ער איז געװען אײפערזיכטיק אױף די יונגע מענער אין זײן הױז. ער האָט נאָך געדענקט פון זײנע יונגע יאָרן, מיט װאָס פאַר אַ חוזק ער האָט געקוקט אױף די עלטערע מענער, װאָס האָבן אים געזאָגט „זײער אנגענעם", װען זײערע יונגע שײנע װײבער האָבן אים פאַר זײ פאָרגעשטעלט. ער האָט געװוּסט, אַז די מענער װילן אים שיקן צו אַלדי רוחות, און טאַקע דערפאַר האָט ער אױף זײ מיט שפּאַס געקוקט און געלאַכט פון זײ אין האַרצן דערפון, װאָס די װײבער זײערע, די יונגע און די שײנע, קוקן אים מיט ליבע אין די אױגן אַרײן. ער האָט געקענט די קאָמעדיע. איצט האָט ער זי דורכגעמאַכט בײ זיך אין שטוב.

ער האָט געקענט די װײבער, מיט אַלע זײערע באַהאַלטענע װײבערישע כיטרעקײטן און שלױקײטן. ער האָט געװוּסט, װיפל לײדנשאַפט זײ פלעגן קענען אַרײנלײגן אין די טענץ מיט אים, װען ער איז יונג געװען, װיפל זינדיקײט זײ קענען אַרײנגעבן אין די כלומרשט אומשולדיקע טענץ מיט אַ מאַן, װאָס זײ האָבן ליב. ער פלעגט עס אַרױספילן פון יעדער װײבערישער נאָכגיביקײט צו זײנע באַלאַנסירונגען, אין האַלטן די האַנט, אין צודריקן דעם פוס, אין באַרירן מיט די האָר, אין יעדן בױג און קנײטש. ער האָט געדענקט װיפיל זינדיקע זיסקײט עס קענען אַרױסברענגען די װײבערישע ליפּן אין זײערע שטילע געשפּרעכן מיט מענער אין די װינקע' לעך פון די זאַלן, בײ געדעמפּטער רױטער ליכט. טױזנטער װעגן האָבן זײ װי אזױ צו רעדן צו אַ מאַן, װי אַזױ דאָס בלוט אים אָנצוצינדן, אי, אַ דריק פון אַ האַנט, אין אָנשפּאַרן זיך אין אַן אָרעם, אין זיצן אין אַ קאַרעטע, אין יעדן ריר און קער. אין די אױגן פון זײערע מענער, פלעגן זײ אים זײער הײסע ליבע אַרױסװײזן, גענאַרט זײ, די מענער, אין זײער קעגנװאַרט. מיט װאָסער הנאה פלעגט ער דאָס אַלײן אַמאָל עלעגאַנט זיך דערנענטערן צו אַ טיש װוּ אַ יונגע שײנע פרױ זיצט מיט איר עלטערן מאַן, בעטן בײם מאַן אַן ערלױבעניש צו טאַנצן מיט זײן פרױ, און אים די פרױ פון די הענט אַרױסנעמען. זײ זענען אים דאַנקבאַר געװען, די פרױען, דערפאַר, װאָס ער האָט זײ אױסגעלײזט פון זײערע נודנע מענער. די װיצן, װאָס די מענער אַלײן האָבן געמאַכט איבער זיך, כדי צו ראַטעװען

די ברידער אַשכנזי

זיך מיט אַ שפּאַס פון דעם װײטיק און פאַרדרוס, זענען געװען נעבעכדיק און פאַלש. בײדע, אי ער אַלײן, אַשכנזי, אי די פּאַרטנערין זײנע, האָבן געפילט די נאַרישקײט דערפון, געשפּאָט אָן װערטער פון אַלטן נאַר און זיך שטאַרקער געטוליעט צו זיך אין טאַנץ. אָ, ער האָט די אַלע זאַכן געקענט. ער האָט געקענט די תּירוצים פון די פרױען, װען זײ קומען אַהײם צו שפּעט, די איבערגעטריבענע צערטלעכקײט זײערע צו די מאַנען נאָכדעם װי זײ נאַרן זײ, דעם שפּאַס און חוזק פון די װײבער איבער זײערע פאַרדאַרטע מאַנען, װען זײ זענען אין די אָרעמס פון זײערע געליבטע. װיפל האָבן זײ דאָס פאַר אים אַלײן אױסגעש.פּעט זײערע מאַנען, אױסגעלאַכט, װען זײ האָבן זיך געצאַפּלט אין זײנע אָרעמס, אַזױ, אַז אים אַלײן איז שױן געװאָרן איבערדריסיק פון דער װײבערישער פאַלשקײט איבערן מענלעכן מין זײנעם. ער האָט זײ געליבט, נישט געקאנט לעבן אָן זײ, אָבער ער האָט געװוּסט זײער שלױקײט, זײערע באַהאַלטענע זינד. גענוג האָט ער זיך דערמיט באַגעגנט. איצט האָט ער זיך אַלײן געזען אין דער לאַגע פון אָט די מענער. ער האָט געזען מיט װאָסער מענלעכער גאוה די קאַװאַליערן טוליען זײן װײב צו זיך אין טאַנץ, די חוצפּהדיקע אױגן, װאָס זײ מאַכן, די שפּאָטישע בליקן צו אים. ער האָט אױפגעכאַפּט יעדע װײבערישע נאָכגיביקײט פון זײן שײן יונג דעקאָלטירט װײב, װען זי גײט נאָך װי אַ שקלאַפין די טריט פון אירע טענצער און פאַרערער. און אים האָט זיך אײנגעשרומפן דאָס האַרץ, דאָס בלוט איז אים גערונען געװאָרן. ער איז אַװעק צו דעם װײסן קינדער-צימער, אױף אַ קלײן בענקעלע זיך לעבן קינדס בעטעלע אַװעקגעזעצט, אױסגעהערט דאָס גלײכע און נאָרמאַלע קינדערישע אָטעמען און ער האָט געפילט אַ טרײסט אין זײן לעבן. פון די װײטערע שטובן איז זײן שװיגער דינהלע אַרױס און אױף די שפּיץ פינגער אַרײן אין קינדער-שטוב.

זי האָט געװױנט בײ איר טאָכטער נאָך דעם װי די עלטערן אירע זענען געשטאָרבן. זי איז געבליבן אַלײן, עלנט. איר גאַנץ פאַרמעגן איז געבליבן שטעקן אין אַ רוסישער באַנק. פון איר זון איגנאַץ אין פּאַריז האָט זי נישט געהערט. ער האָט איר בלױז געשריבן אין אָנהױב מלחמה, אַז ער איז פרײװיליק אַרײן אין אַ פראַנצױזישן רעגימענט. מער האָט זי פון אים נישט געװוּסט. און זי איז אין איר עלנט אַריבער צו איר טאָכטער אין פּאַלאַץ. שװײגנדיק, אָן אײן װאָרט אױסצורעדן, איז זי געזעסן בײם טיש צוזאַמען מיט איר טאָכטער, װאָס האָט חתונה געהאַט מיט דעם, װעמען זי האָט אַזױ שטאַרק און אַזױ שטיל געליבט. װי שטענדיק איז זי געזעסן בײ אירע ביכלעך, געלעבט מיטן לעבן און די טראַגעדיעס פון די העלדן און העלדינס. אױסער די ביכלעך, האָט זי געהאַט דאָס קינד, דאָס אײניקל. מער נאָך װי צום קינד פון איר טאָכטער, האָט זי געפילט אַ שטאַרקע ליבע צום קינד פון אים, יאַקובן. אין איר קושן און האַלדזן דאָס קינד, פלעגט זיך איר אױסדאַכטן, אַז דאָס איז איר אײגן קינד, װאָס זי האָט

534

די ברידער אַשכנזי

געהאַט מיט אים, יאַקובן. זי פלעגט עס אינגאַנצן דעמאָלט מיט קושן פון קעפּל בין די פיסלעך באַדעקן.

— פריװעשי, טרײסט מײנע, — האָט זי געצערטלט דאָס אײניקל, װאָס האָט נאָך איר מוטער געהײסן.

אױך איצט, כאָטש עס איז שױן געװען שפּעט, איז זי נישט געשלאָפן. זי האָט נישט געקאָנט הערן רואיק די מוזיק און טענץ, װאָס האָבן זיגעטראָגן פון זאַל, און זי איז אַרײן צום קינד. אַ װײלע איז זי געבליבן שטײן בײ דער טיר, װען זי האָט יאַקובן דערזען בײם קינדס בעטעלע. ער איז געזעסן אַ געבױגענער, אַ געבראָכענער, מיט אַ געזונקענעם קאָפּ. איר האָט בײם האַרץ פאַרקװעטשט. באַלד איז זי צוגעגאַנגען אױף די שפיץ נעגל און אים אַרױפגעלײגט די האַנט אױפן קאָפּ.

— יאַקוב, — האָט זי אים געמונטערט, — גײ שלאָפן. איך װעל זיצן בײם קינד.

יאַקוב האָט זי אָנגעקוקט מיט גרױסע שװאַרצע אומעטיקע אױגן.

— איך בין נישט שלעפעריק, — האָט ער געזאָגט, — איך קאָן נישט שלאָפן.

— איך שלאָף אױך נישט אין די נעכט, יעקב, — האָט זי אַ טרױעריקע געמורמלט.

זי האָט אים גערופן מיטן נאָמען פון אַמאָל, װען זײ פלעגן זיך שפּילן בײדע אין יאָגעלעך, אין ר' אברהם הערשס מױער אױף דער אַלטער שטאָט.

קאַפּיטל צען

װי אַלע רעװאָלוציאָנערן, װאָס זענען צוריקגעקומען פון קאַטאָרגע, פאַרשיקונג, פון טורמעס און פון אױסלאַנד צום באַפרײטן רוסלאַנד, האָט מען אױך דעם צוריקגעקומענעם באָלשעװיסטישן פירער באַגריסט אין פּעטערבורג מיט רעדעס, מוזיק און רױטע פאָנען. אָבער דער קלײנגעװיקסיקער פולער מאַן מיטן נאַקעטן שאַרבן און טאָטערישן פּנים איז נישט װײך געװאָרן, װי אַנדערע, דערזעענדיק דאָס פרײע רוסלאַנד. ער האָט נישט געװײנט פון פרײד, װי אַ סך פון די אַנדערע רעװאָלוציאָנערן, נישט אָפּגעענטפערט מיט הױכע רײד אױף די רעװאָלוציאָנערע װערטער פון די באַגריסער.

אַ פירעקיקער, מיט הױך-אױפגעהױבענע אַקסלען, מיט די הענט אין די הױזן-קעשענעס אַרײנגעשטעקט, אַרױסשפּאַרנדיק די ברוסט פאָראױס, מיט אַן אַרױסגעשטרעקטן נאַקעטן קאָפּ, װאָס פאַרענדיקט זיך בײם קין מײט אַ געלבלעך שפּיץ בערדעלע, אַ נישט-אָנזעעװדיקער, אָבער אַ האַרטער, װי אַ דעמבן פירעקיק קלעצל, װאָס װאָס קלענער עס איז, אַלץ שטאַרקער איז עס, איז ער געשטאַנען אַ האַרטער, אַ טרוקענער, אַ זיכערער אין דער

די ברידער אַשכנזי

535

יום-טובדיקער שטאָט, װאָס דורכן שנײ אירן האָט דער פרילינג שױן גענומען אַרױסקריכן. ער האָט געקוקט אַרום זיך אױף די רױטע פענער, געשפּיגלט זײן נאַקעטן קאָפּ אין די גלאַנציקע מעשענע מיליטערישע טראָמײטן, װאָס האָבן געשפּילט די „מאַרסעליעזע" לכבוד אים, געמרוזשעט די אױגן אױף די רעפּרעזענטאַבעלע רעדנער, די באַגריסער זײנע, הדרתפּנימער אײנס און אײנס מיט שײנע פיגורן, שײנע האָריקע קעפּ און בערד, און ער האָט געקנײטשט דעם הױכן שטערן זײנעם. די יום-טובדיקע רעדעס זענען אים אין אײן אױער אַרײן און דורכן צװײטן אַרױס. אַן אײנגעהאַלטענער איראָנישער שמײכל איז אים געלעגן אין די װינקלען פון די אױגן, אין די ליפּן, אין שפּיץ געלבלעכן בערדעלע, אַפילו אין געקנײטשטן שטערן, װאָס איז אים פאַרקראָכן אין נאַקעטן שאַרבן אַרײן.

ער האָט לאַנגװײליק אױסגעהערט די קלינגענדיקע טענאָרן, די ברוסטטיפע באַסן פון די רעפּרעזענטאַבעלע שײן-אױסזעענדיקע רעדנער, װאָס יוםטוב און פּאָעזיע רינט פון זײערע ליפּן, כדי ענדלעך אַלײן צו נעמען דאָס װאָרט און מיט קאַלט װאַסער אָפּגיסן זײערע געהױבענע האָפערדיקע און פײערדיקע רײד.

נײן, נישט קײן זינגענדיקן טענאָר, נישט קײן גלעטנדיקע ברוסט-שטים האָט דער קלײנער פירעקיקער מאַן פאַרמאָגט, װי די באַגריסער זײנע. זײן שטים איז געװען טרוקן, האַרט, װי זײן פיגור, די קלײנע און קיעצלדיקע. אױך האָט ער נישט באַנוצט קײן שײנע װערטער, קײן ציטאַטן פון דיכטער נישט אַרײנגעפלאָכטן אין זײנע רײד, זײנע זאַצן מיט פּאָעזיע נישט באַװירצט. אָבער אײן גוטע קאָרט האָט ער געהאַט אין דער האַנט, װאָס האָט בײ די סאָלדאַטן, װעלכע האָבן געקװעטשט זיך אַרום די רעדנער, בעסער אױסגענומען פון אַלע שײן-קלינגענדיקע, יום-טובדיקע און פּאָעטישע רעדעס פון די רעפּרעזענטאַבעלע מענער.

— חברים, די גאַנצע מאַכט דעם פּראָלעטאַריאַט, — האָט ער גערופן. —חברים, פאַרלאָזט די פראָנטן, פאַרגיסט נישט אײער אַרבעטער-בלוט פאַר די אימפּעריאַליסטישע מלחמות. שטעלט אָן די ביקסן קעגן אײער אײנציקן שונא — דער בורזשואַזיע. נעמט צו בײ די פאַבריקאַנטן די פאַבריקן, בײ די פּריצים די ערד און טײלט עס אײן צװישן זיך ! נאָך אײך װעלן עס נאָכטאָן די אַרבעטער און פּױערים פון דער גאַנצער װעלט. אױס מלחמה !

תּחילת האָט מען דעם מאַן מיט די גרילצנדיקע װאָכעדיקע רײד אין יום-טובדיקן לאַנד באַגעגנט מיט שפּאָט, חוזק. מען האָט אים אױסגעלאַכט, אין די אױגן פון פאָלק פאַרמיאוסט. די ערשטע זענען אַרױס די צײטונגען. אָ, מען האָט געקאָנט דערװאַרטן אַזױנס פון אײנעם, װאָס איז געקומען אַהער, אין באַפרײטן רוסלאַנד, מיט דער הילף פון שונא — דײטשלאַנד. אין אַ פאַרפּלאָמבירטן דײטשן װאַגאָן איז ער געקומען. דאָס האָבן אים די דײטשע מיליטאַריסטן ספּעציעל געשיקט קײן רוסלאַנד, כדי צו דעמאָראַליזירן די מאַסן, כדי אױפצוהעצן די סאָלדאַטן קעגן דער

די ברידער אַשכנזי

מלחמה, צו פאַרלאָזן די פראָנטן, אַזױ, אַז דאָס דײטשע מיליטער זאָל גלײך קאָנען פאַרכאַפּן רוסלאַנד. אַ רוס, װאָס האָט געקאָנט גײן אױף אַזאַ װעג, קומען קײן רוסלאַנד מיט דער הילף פון שונא, איז אַ פאַררעטער, אַ שפּיאָן, װאָס די באַפרײטע רוסישע מאַסן װעלן אים אױסשפּײען, װעלן זיך אָפּקערן מיט עקל פון אים און זײנע לײט.

אױף מיטינגען, פאַרזאַמלונגען, האָבן די רעדנער פון אַנדערע פּאַרטײען געמאַכט אױסצודרײען פון דעם מאַן, װאָס איז אין אַ דײטשן פּלאָמבירטן װאַגאָן געקומען. נאָר אַ פאַנאַטיקער, אַ דאָקטרינער, װאָס האָט נישט קײן זין פאַר רעאַלע זאַכן, האָט זיך געקאָנט צו אַזאַ אומזין דערקלערן, אַז דאָס נײע באַפרײטע רוסלאַנד זאָל פּחדניש פון פראָנט אָפּטרעטן, זאָל אירע פאַרבינדעטע פאַרראַטן, זאָל עפענען רוסלאַנד פאַר די דײטשע סאָלדאַטן, פאַר די דײטשע רעאַקציאָנערן װאָס װעלן עס דערדריקן, די אַרבעטער און פּױערים צוריק פאַרשקלאַפן. אומזין, דאָס רוסישע פאָלק, די רוסישע אַרבעטער און פּױערים זענען נישט קײן פּחדנים. זײ האָבן זײער לעבן אָפּגעגעבן פאַר דער פרײהײט, פאַר דעם װױל פון לאַנד און זײ װעלן אױך װײטער העלדיש קעמפן ביז אַן ענדגילטיקן זיג, כדי אין זיגערישן לאַנד דעם סאָציאַליזם צו בױען.

נײן, עס האָבן נישט קײן אָרט אין רעװאָלוציאָנערן רוסלאַנד די פאַנאַטישע רײד פון דעם דאָקטרינער און זײנע נאָכלױפער. דאָס בעסטע איז, מען זאָל זײ לאָזן לױפן. נישט נעמען זײ ערנסט, נישט פאַרפאָלגן זײ, נישט פּאָפּולער זײ מאַכן בײ די מאַסן. דאָס פרײע רוסלאַנד אונטערדריקט נישט קײנעם, לאָזט יעדן האָבן זײן מײנונג. אָ, זײ װאַרטן נאָר דערױף, מען זאָל זײ אונטערדריקן, זײ װילן װערן מאַרטירער, װאָס זאָל זײ טױג) צום עסק. אָבער מען דאַרף זײ די טובה נישט טאָן. דאָס בעסטע איז צו איגנאָרירן זײ, לאָזן זײ גײן זײער װעג, ביז זײ װעלן זיך אַלײן פונאַנדערפאַלן, צעקריכן זיך, אױסגײן װי אַ קאָפּטשענדיק חלבן ליכטל. די מאַסן אַלײן װעלן זײ אָפּשטױסן פון זיך, פאַריאָגן, אָפּקערן זיך פון זײ, װײל זײ רעדן קעגן די אינטערעסן פון באַפרײטן רוסלאַנד, קעגן דעם װילן פון די מאַסן, װאָס שטײען װי אַן אײזערנער מױער פאַר דער באַפרײאונג.

די הומאָריסטן אין די צײטונגען, די צײכנער אין די בלעט ר און זשורנאַלן, האָבן שפּאָטישע פרײלעכע קאַריקאַטורן געמאַכט פון דעם קלײנגעװיקסיקן מאַן, װאָס איז אין אַ פאַרפּלאָמבירטן דײטשן װאַגאָן געקומען. ער האָט געהאַט אַ דאַנקבאַרן קאָפּ און פיגור פאַר קאַריקאַטורן, דער פאַרהאַסטער מאַן. זײן קורץ פיגורל, די אונטערגעהױבענע אַקסלען דאָס טאָטערישע פּנים, דאָס שפּיץ בערדעלע, און מער פון אַלץ דער נאַקעטער שאַרבן, װי אַ קױל פון אַ ביליארד, האָבן די צײכנער גוט געדינט. זײ האָבן אים אין די מיאוסטע געשטאַלטן פאָרגעשטעלט פאַרן פאָלק.

דער קלײנגעװיקסיקער מאַן האָט זיך נישט געמאַכט פון די קאַריקאַטורן זײנע, װאָס ער האָט יעדן טאָג געזען אין די צײטונגען. ער האָט

די ברידער אַשכנזי

537

אַלײן הנאה געהאַט פון זײ, געשמײכלט פון זײן לעכערלעכער געשטאַלט. ער האָט זיך בכלל גאָר נישט געמאַכט פון קײן שום זאַך װעגן זײן פערזאָן אָדער װעגן זײן נאָמען. ער האָט זיך נישט פאַרענטפערט אױף די באַשולדיקונגען, װאָס ער איז מיט אַ דײטשן װאַגאָן געפאָרן, ער האָט נישטװיסנדיק זיך געמאַכט דערפון, װאָס מען באַשולדיקט אים, אַז ער האָט גענומען געלט בײ די דײטשן, ער האָט מיט קײן אײן װאָרט נישט גזײענטפערט ענטפערט אַפילו, װען מען האָט אים אָפן אין שפּיאָנאַזש-דינסט לטובת די דײטשן באַשולדיקט.

— חבר, איר מוזט אַרױסטרעטן קעגן דעם, רופן אַן ערן-געריכט און זיך רײנװאַשן, דאָס װאַרפט אַ פלעק אױף אײך, — האָבן די מענטשן זײנע געזאָגט.

דער קלײנגעװיקסיקער מאַן האָט געשמײכלט.

— צו װאָס ? — האָט ער געפרעגט, קוקנדיק מיט חוזק אין די אױגן. — די אַרבעטער און סאָלדאַטן לײענען נישט קײן בלעטער, און די אינטעליגענטן זענען מיר גלײכגילטיק. מיר דאַרפן אײן זאַך, שלום און ערד. דאָס װעלן די סאָלדאַטן און פּױערים פאַרשטײן...

— אָבער מאָראַליש, — האָבן די מענטשן זײנע געמורמלט. — עס װאַרפט אַ פלעק אױף אונדז.

— מיר זענען נישט קײן באַלעבאַטישע כלה-מײדלעך, װאָס דאַרפן היטן די אומשולד, — האָט דער קלײנגעװיקסיקער מאַן געענטפערט. — מיר האָבן אײן זאַך אין זינען, די רעװאָלוציע...

ער האָט געװוּסט, װאָס ער זאָגט, דער קלײנגעװיקסיקער מאַן. די סאָלדאַטן אין די גאַסן, די מידע, פאַרהונגערטע פון די דרײ יאָר קריג, פאַרבענקטע נאָך זײערע דאָרפישע הײמען, נאָך דעם אַקער און שנײדמעסער, נאָך זײערע װײבער און נאָך זײער ערד, האָבן נישט געלײענט די בײסיקע אַרטיקלען אין די צײטונגען, האָבן נישט געזען די קאַריקאַטורן אין די זשורנאַלן אױף דעם קלײנגעװיקסיקן מאַן. זײ האָט נישט געאַרט, װאָס דער מאַן איז אין אַ דײטשן פאַרפּלאָמבירטן װאַגאָן געקומען, זײ האָט נישט געקימערט, װאָס רוסלאַנד האָט די פאַרבינדעטע אַ װאָרט געגעבן און זי דאַרף מיט דער נײער אָפענסיװע אָפּציען לודענדאָרפס אָנגריף אױר די פראַנצױזן. דאָס אַלץ איז זײ געװען פרעמד, נישט דערגאַנגען צו זײערע אױערן, װאָס ליגן באַהאַלטן אונטער פוטערנע היטלען, נישט דערגרײכט צו זײערע הערצער, װאָס ליגן אונטער לײזיקע העמדער. מיט געעפנטע מײלער, מיט אױפגעשפּיצטע אױערן, מיט אױפגעריסענע העלע אױגן, מיט גאַנצן לײב און לעבן האָבן זײ זיך צוגעהערט צו די רײד פון קלײנגעװיקסיקן מאַן און זײנע תּלמידים, די צװײ קלאָרע, פּראָסטע, הײמישע פאַרשטענדלעכע װערטער — שלום און ערד. דאָס האָבן פאַרשטאַנען די פּױערים, די זעלנער, די מאַטראָזן פון די קריגט-שיפן, אַלע די, װאָס זענען מיד געװען פון מלחמה, לײז, פױלן אין שוץ-גריבער, מיליטערישער דיסצי-

538

די ברידער אַשכנזי

פלין, װאָגלען און װאַלגערן זיך. מיט דער גיכקײט פון אַ פײער, װאָס װערט געטראָגן פון װינט איבער אױסגעטריקנטע הילצערנע הײזער, האָבן זיך די רײד גענומען טראָגן איבער גאַסן, קאַזאַרמעס, פּאָרטן, שוץ-גריבער, אַרבעטער-קלובן, פּלעצער און סקװערן.

אַז די מיניסטאָרן, פּאַרטײ-פירער, קריגס-לײט און צײטונגס-שרײבער האָבן דערזען, אַז די זאַך װערט געפערלעך, האָבן זײ אױפגעהערט שפּאָטן און גענומען קעמפן קעגן פאַרהאַסטן מאַן. איבער אַלע גאַסן, פּלעצער און װינקלען האָט מען װעגן אים און זײנע לײט מיטינגען אָפּגעהאַלטן, די בעטטע רעדנער אַרױסגעשיקט, 'מאַניפעסטאַציעס מיט מוזיק און רעװאָלוציאָנערע לידער אײנגעאָרדנט, כדי צו װעקן בײ די סאָלדאַטן דעם װילן צי העלדישקײט, צו קריג. מען האָט נײע מאָביליזאַציעס גערופן, די סאָלדאַטן גוט באַװאָפנט, באַקלײדט, באַשוכט און מיט דער מאַרסעליעזע צום נײעם פרילינגס-אנגריף געשיקט. אָבער דער גרױסער מיליטערישער גוף האָט שױן אין זײן בלוט אַ קלײנעם באַציל געהאַט, װאָס דער קלײנגעװיקסיקער מאַן מיטן נאַקעטן שאַרבן האָט אין אים אַרײנגעלאָזט — אַ באַציל פון „שלום און ערד". דאָס האָט דעם גרױסן גוף צעפרעסן, פאַרצערט. די סאָלדאַטן האָבן געװאָרפן די ביקסן, פאַרלאָזט די שוץ-גריבער און מיט באַנען און צום-פוס געלאָפן פון די שלאַכט-פעלדער, געיאָגט צו זײערע הײזלעך, ערד, װײבער און פי.

נאָך דעם ערשטן אױפשטאַנד, װאָס דער קלײנגעװיקסיקער מאַן האָט אין דעם הײסן יולי-חודש אױף די פּעטערבורגער גאַסן געמאַכט, האָט שױן די רעגירונג מער נישט גענוצט קײן רײד, נאָר געװער. מיט ביקסן האָט מען די אױפשטענדער צעטריבן. אױך האָט מען דעם פירער צוזאַמען מיט זײנע נאָענטע מענטשן אָנגעקלאָגט אין פאַרראַט, אין פאַרבינדן זיך מיטן דײטשן גענעראַל-שטאַב. עטלעכע פון זײנע נאָענטע מענטשן האָבן זיך אַלײן איבערגעגעבן צו דער מאַכט, מען זאָל זײ שטעלן פאַר אַ משפּט, אױף װעלכן זײ װעלן אָפּװאַשן פון זיך די באַשולדיקונגען. דער קלײנגעװיקסיקער מאַן האָט זיך אױסבאַהאַלטן אין קראָנשטאַט בײ די מאַטראָזן און נישט געװאָלט הערן אַפילו פון שטעלן זיך צו אַ געריכט.

— חבר, מען באַשולדיקט אײך און אײערע חברים אין שפּיאָנאַזש. — האָבן די מענטשן זײנע אים געזאָגט. — איר דאַרפט זיך שטעלן צו אַ געיריכט און אָפּװאַשן פון זיך דעם פלעק. דאָס פאָדערט די ערע.

— אומזין ! — האָט דער קלײנגעװיקסיקער מאַן געענטפערט. — מיר האָבן נישט קײן צײט צו שפּילן זיך אין ערע. נאָר מאַכן די רעװאָלוציע, אײנפירן די דיקטאַטור פון די אַרבעטער און פּױערים. מירן װײטער אָנגײן מיט דער אַרבעט.

ער האָט חוזק געמאַכט פון די חברים זײנע, װאָס האָבן זיך געשטעלט צום געריכט און אָנגעװיזן אױף דעם געטרײען תּלמיד זײנעם, װאָס איז צוזאַמען מיט אים אַנטלאָפן.

די ברידער אַשכנזי

539

— אַט ער איז בײם שכל, — האָט ער אָנגעװיזן אױף אים מיט א פינגער, — ער איז געגאַנגען מיט מיר.

אײנער פון זײנע מקורבים האָט אים עטלעכע שלעכטע רײד װעגן זײן געטרײען תּלמיד געזאָגט :

— אױף אים קאָן מען זיך נישט שטאַרק פאַרלאָזן, חבר. ער לױפיו װוּ דער װינט בלאָזט. בײ אים איז עס געװען נישט קײן רעװאָלוציאָנערע טאַקטיק, נאָר פּחדנות...

— איר װײסט דאָך דאָס רוסישע פאַלקס-װערטל, — האָט דער קלײנגעװיקסיקער מאַן געזאָגט מיט אַ חוזק-שמײכל. — אין אַ גוטער װירטשאַפט קומט יעדער פּאַסקודסטװע צונוץ... ער טוט גוטע אַרבעט פאַר דער רעװאָלוציע...

צום ערשטן איז ער געװען זיכער, אַז די רעגירונג װעט אים אַלײן, צוזאַמען מיט אַלע מענטשן זײנע, אױסגעפינען און דערשיסן. אַ װײלע האָט ער געגלױבט אין זײער גלײכן שכל און געריכט זיך אױפן טױט. אָבער באַלד האָט ער זיך אַרומגעזען, אַז זײ זענען, צום גליק, נאָך אַלץ װיסטע דעמאָקראַטן, װאָס האָבן מורא צו טאָן אַ געװאַגטע נױטיקע זאַך. און ער האָט װײטער גענומען פירן זײן אַרבעט פון דער באַהעלטעניש אַרױס, פאַרפלײצן דאָס מיליטער מיט אַגיטאַציע פאַר דעזערטירן פון פראָנט, פאַר שלום און ערד.

איבער דעם גאנצן גרױסן רוסלאַנד האָבן די פּאַרטײ-פירער פונאַנדערגעשיקט מענטשן, אין אַלע דערפער, שטעט, פאַבריקן, קלובן. אױף גאַסן און מערק האָבן רעדנער אַגיטירט, גערעדט, צו די װאַלן פון דער קאָנסטיטואַנטע גערופן, כדי מיט די אױסגעװײלטע פון פאָלק אַ פּאַרלאַמענט אײנצושטעלן און אין זײן װילן צו רעגירן. דער קלײנגעװיקסיקער מאַן האָט געװוּסט, אַז זײנע מענטשן זענען נישט אימשטאַנד קעגנצושטעלן זיך אַלע און אַריבערציען דאָס פאָלק אױף זײן זײט, דעריבער האָט ער אָנגעשטעלט זײן גאַנצע קראַפט אױף אַרבעטן צװישן די סאָלדאַטן, אין די גאַרניזאָנען, אױף די קריגס-שיפן, צו געװינען די מענער מיט געװער, דער עיקר די פון דער הױפּט-שטאָט. די קעגנער זײנע האָבן גענומען דעם קערפּער, דאָס גרױסע רוסישע פאָלק, די צענדליקער מיליאָנען אין די שטעט און אין די דערפער. דער קלײנגעװיקסיקער מאַן האָט געזוכט דעם קאָפּ — פּעטערבורג. דער עיקר, האָט ער געװוּסט, איז דער קאָפ.

און צו האַרבסט איז עס געקומען. אין אַ װינטיקער נאַכט אין אָקטאָבער, איז ער מיט זײנע קראָנשטאַטער מאַטראָזן אין דער הױפּט-שטאָט געקומען און זי פאַרכאַפּט. װאָקזאַלן, טעלעגראַף, טעלעפאָנען, װאַסערלײטונג, גאַרניזאָנען, געװער-פאַבריקן — אַלץ איז פּלוצלונג באַזעצט געװאָרן. אױף דעם װינטער פּאַלאַץ, װוּ די רעגירונג האָט אָפּגעהאַלטן אַ מיניסטאָרן-באַראַטונג, זענען אָנגעשטעלט געװאָרן די אָפענע פּיסקעס פון האַרמאַטן.

540

די ברידער אַשכנזי

אין די ערשטע טעג, װען דער קלײנגעװיקסיקער מאַן האָט זיך נאָך נישט געפילט זיכער אין זאָטל און מורא געהאַט פאַר דער פאַרטריבענער רעגירונג, װאָס דערנענטערט זיך אױף דער הױפּטשטאָט, האָט ער געשיקט שלוחים צו זײנע קעגנער, די סאָציאַליסטן-רעװאָלוציאָנערן און די סאָציאַלדעמאָקראַטן, כדי צו שאַפן צוזאַמען אַ רעגירונג פון אַלע סאָציאַליסטישע פּאַרטײען. די חברים זײנע האָבן אים נישט פאַרשטאַנען.

— װי אַזױ װעלן מיר קאָנען זיצן מיט זײ צוזאַמען ?

— נאַרישקײטן, דערװײל זענען זײ אונדז נױטיק, װעלן מיר זײ אַרײננעמען, דערנאָך, אַז מיר װעלן זיך באַפעסטיקן, װעלן מיר זײ שיקן צום טײװל... — האָט דער קלײנגעװיקסיקער מאַן געזאָגט מיט חוזק אין זײנע אױגן.

די קעגנערישע פּאַרטײען האָבן זיך געטרײסט מיט זײער נצחון בײם פאָלק. פון די זיבן הונדערט און דרײ דעפּוטאַטן, װאָס זענען זיך צונױפ - געקומען פון אַלע עקן רוסלאַנד אין טאַװרישן פּאַלאַץ צו דער עפענונג פון דער גרינדונגס-פאַרזאמלונג, זענען בלױז הונדערט און זעכציק געװען באָלשעװיקעס. די איבעריקע האָבן געהערט צו די עס-ערן, סאָציאַל-דעמאָקראַטן און אַנדערע פּאַרטײען. די הערשער זענען געװען אומרואיק. דאָס פאָלק איז נישט געװען מיט זײ. אָבער דער קלײנגעװיקסיקער מאַן האָט געהאַט בלױז חוזק אין זײנע אױגן. ער האָט געװוּסט, אַז זײנע קעגנער האָבן שטימען און ער — די מאַכט. אַלע גאַסן, פּלעצער, טעלעגראַף, װאָקזאַלן, פעסטונגען, טורמעס, באַנען, זענען געװען באַזעצט דורך מיליטער, דורך זײנע סאָלדאַטן און מאַטראָזן. און ער האָט געלאַכט פון די אומרואיקע חברים זײנע. שױן אין טאָג פון דער עפענונג האָט ער געהײסן, אַז די סאָלדאַטן זאָלן מיט געװער אין די הענט צעטרײבן די מאַניפעסטאַציעס, װאָס זענען אַרױס איבער די פּראָספּעקטן, כדי צו דעמאָנסטרירן לכבוד דער עפענונג פון דער גרינדונגס-פאַרזאַמלונג.

דערנאָך האָט ער די דעפּוטאַטן אַלײן, די אױסדערװײלטע פון פאָלק, געגעבן פעפער צו שמעקן.

װי דורך אַ בראַנד זענען. די אױסדערװײלטע דורכגעגאַנגען צום טאַװרישן פּאַלאַץ. די באַװאָפנטע מאַטראָזן און סאָלדאַטן האָבן זײ געזידלט, געשאָלטן, אױסגעשפּיגן פאַר זײ.

— קאָנטר-רעװאָלוציאָנערן, פאַרקױפטע נשמות, דינער פון קאַפּיטאַל, מלחמה-פּאַטריאָטן ! — האָבן די באַװאָפנטע לײט אױסגערופן צו דעפּוטאַטן, װאָס האָבן זיך דורכגעשאַרט צװישן זײ. — אױף די לאַמטערנעס דאַרף מען אײך אױפהענגען !

צװישן די העכער 700 דעפּוטאַטן פון גרױסן רוסלאַנד צו דער גרינדונגס-פאַרזאַמלונג אין פּעטערבורג, האָבן זיך געטראָפן די צװײ לאָדזשער רעװאָלוציאָנערן — ניסן אײבעשיץ און פּאַװעל שטשינסקי. בײדע זענען זײ צוזאַמען אין סיביר געזעסן, טעג און נעכט די מאַרקסיסטישע ביכער

די ברידער אַשכנזי

1 54

געלערנט. שפּעטער, בײם יאַפּאַנישן קריג, פון דאָרט אַנטלאָפן. אין לאָדזש געאַרבעט, דערנאָך װידער אין טורמע זיך באַגעגנט. די רעװאָלוציע האָט זײ בײדע באַפרײט. איצט זענען זײ בײדע געגאַנגען אין טאַװרישן פּאַלאַין צו דער עפענונג פון דער גרינדונגס-פאַרזאַמלונג, אױסגעװײלטע פון רוסישן פאָלק. אָבער אי זײערע קלײדער, אי זײערע װעגן זענען געװען אַנדערע בײ יעדן פון זײ. שטשינסקי איז געגאַנגען אָנגעטאָן אין אַ מיליטערישן פרענטש מיט שטיװל און מיט אַ רעװאָלװער אין טאַש. ער איז געװען פון די, װאָס האָבן געהאַלטן די מאַכט איצט אין די הענט. מיט דער אײגענער עקשנות, װי ער האָט פריער אַרומגעטראָגן זיך מיט די מאַרקסיסטישע ביכער, נישט אַרױסגעלאָזט זײ אױף קײן װײלע, און פײנט געהאַט, געהאַסט אַלעמען, װאָס נױגן אָפּ פון זײ, אַזױ האָט ער איצט נישט אַרױסגעלאָזט דעם רעװאָלװער פון קעשענע, אַרומגעטראָגן זיך מיט אים אומעטום, און געהאַסט אַלעמען, װאָס גלױבן נישט אין קלײנגעװיקסיקן מאַן מיטן נאַקעטן שאַרבן, דעם פירער פון דער רעװאָלוציע. ניסן איז געגאַנגען אין זײן צעקנעפּלטן מאַנטל מיט אָפּשטײענדיקע קעשענעס פון צײטונגען, בראָשורן, טעזיסן און רעזאָלוציעס. ער האָט, װי שטענדיק, געגלױבט אין כוח פון װאָרט, גערעכטיקײט, אין דער שטים פון פאָלק, װאָס איז װי די שטים פון גאָט.

— הענגען די פאַלקס-פאַררעטער, שיסן, מיט דינאַמיט אױפרײסן ! — האָבן די באַװאָפנטע מאַטראָזן געשריגן מיט רציחה. — פאַרקױפטע נשמות. דינער פון קאַפּיטאַל !

ניסן האָט אָנגעכאַפּט שטשינסקין בײם אַרבל פון זײן מיליטערישן פרענטש.

— הערט ! — האָט ער געזאָגט. — שנײדט דעם קאָרן, װאָס איר האָט פאַרזײט !

שטשינסקי האָט גענומען עפּעס מורמלען. ניסן האָט אים איבערגעריסי.

— דאָס בין איך דאָס דער קאָנטר-רעװאָלוציאָנער, דער דינער פון קאַפּיטאַל, די פאַרקױפטע נשמה ? זאָגט !

שטשינסקי האָט אַראָפּגעלאָזט דעם קאָפּ. ער האָט נישט געװאַגט ניסנען קוקן אין די אױגן אַרײן.

דער גרױסער טאַװרישער פּאַלאַץ האָט אױסגעזען װי אַ קאַזאַרמע, נישט װי אַ פּאַרלאַמענט. סאָלדאַטן מיט ביקסן, מיט האַנט-גראַנאַטן זענען געװען פול אומעטום. די שטאָלענע באַיאָנעטן האָבן געגלאַנצט מיט קאַלטער רציחה. אױף דער גאַלעריע איז געװען פול מיט טאַטואירטע מאַטראָזן.

— צעשיסן דאַרף מען די גאַנצע קאָנטר-רעװאָלוציאָנערע נעסט, מיט מאַשין-געװער אױסראָטן ! — האָבן זײ מיט רױע קולות געגװאַלדעװעט און די פינגער בײ די צינגלעך פון די מױזערס און נאַגאַנען געהאַלטן, גרײט אַ דריק צו טאָן, װען מען װעט דאַרפן.

די דעפּוטאַטן זענען געװען בלאַס, אױפגערעגט. דער צאָרן פון די

542

די ברידער אַשכנזי

סאָלדאַטן און מאַטראָזן האָט אָנגעפילט דעם גרױסן זאַל, איבער די קעפּ זיך געטראָגן, װי גיפטיקער גאַז. צו יעדער מינוט האָט געקאָנט אױפרײסן. די קאָרעספּאָנדענטן פון די אױסלענדישע צײטונגען זענען געזעסן דערשראָקענע. דאָס ערשטע מאָל האָבן זײ אַזאַ פּאַרלאַמענט-עפענונג דורכגעמאַכט.

די ערשטע זענען אַרױסגעטראָטן די תּלמידים פון קלײנגעװיקסיקן פירער. זײ האָבן פאָרגעלײגט, אַז די קאָנסטיטואַנטע זאָל, פאַר אַלעמען, אנערקענען די מאַכט זײערע און באַשטעטיקן אַלע געזעצן, װאָס זײ האָבן אַרױסגעגעבן.

די דעפּוטאַטן פון אַנדערע פּאַרטײען זענען געװאָרן אױפגעקאָכט. ,

— אַראָפּ, נידער מיט די דיקטאַטאָרן ! — האָבן קולות גערופן.

— נישט די גרינדונגס-פאַרזאַמלונג דאַרף אײך זיך אונטערװאַרפן, נאָר איר דער גרינדונגס -פאַרזאַמלונג, דעם װילן פון פאָלק !

דעמאָלט האָט אײנער פון זײ אַרױסגענומען אַ גרײטע רעזאָלוציע, װאָס דער קלײנגעװיקסיקער מאַן האָט באַצײטנס אָנגעשריבן און אים מיטגעגעבן, און פאָרגעלײענט זי פאַר די פאַרזאַמלטע.

„צוליב דעם, װאָס די גרינדונגס-פאַרזאַמלונג איז אַ פאַרעלטערטע פאָרם פון פאָלקס-פאָרשטײערשאַפט," האָט דער פאָרשטײער געריסן זיך אין גרױסן טומל, „ אַ פאָרם, װאָס איז נישט צוגעפּאסט פאַר דער איצטיקער צײט, װען דעם פאָלק דראָט די פאַרניכטונג מצד זײן שונא דער בורזשואַזיע און די רעװאָלוציע איז אין געפאַר, װערט די פאַרזאַמלונג דערקלערט פאַר געשלאָסן."

די דעפּוטאַטן האָבן גענומען שרײען, פּראָטעסטירן, קלאַפּן אין די טישן, פאָכען מיט די הענט. אָבער אין דעם אױגנבליק האָט דער לאָדזשעױאײנװױנער אײנװױנער פּאַװעל שטשינסקי, דער הױכער מאַן מיטן בלאָנדן בערדעלע און מיטן מיליטערישן פרענטש, אַ סיגנאַל געגעבן צו די באַװאָפנטע סאָלדאַטן און מאַטראָזן, אַז זײ דארפן זיך נעמען צו דער אַרבעט. מיט אױסגעשטרעקטע ביקסן, מיט מױזערס און נאַגאַנען אין די הענט האָבן די באַװאָפנטע מענער גענומען אָפּרײניקן דעם זאַל, טרײבן די אױסדערװײלטע פון פאָלק.

געבױגענע, פאַרשעמטע זענען די דעפּוטאַטן געגאַנגען איבער די פינצטערע פּעטערבורגער גאַסן. די טראַמװײען זענען נישט געגאַנגעןדי לאַמטערנעס זענען געװען צעבראָכן, די טױערן פאַרקלאַפּט. אױף דפּוסטע גאַסן איז בלױז מיליטער געװען. מיט ביקסן, מיט האַנט-גראַנאַטן, מיט מאַשין-געװער, מיט קױלן-פּאַסן באַהאַנגען, האָבן די סאָלדאַטן און מאַטראָזן אַרומגעדרײט זיך איבער דעם ניעװסקי פראָספּעקט, גערױכערט, געלאַכט און געשאָלטן.

אױף די פּלעצער, בײ די דענקמעלער, זענען האַרמאַטן געשטאַנען אױסגעשטעלט מיט די פּיסקעס אין דער הױך. זעלנערישע קיכן האָבן

די ברידער אַשכנזי

געקאָכט, פונקען געשאָטן אַרום זיך. אַ מאַטראָז האָט געשפּילט אױף אַ האַרמאָניע אַ פרײלעכע קאַמאַרינסקע. ניסן איז געגאַנגען אַ געבױגענער איבער די פּעטערבורגער גאַסן, אַ פאַרשעמטער פון דעם, װאָס האָט געטראָפן, אַ דערנידעריקטער.

װיפל ער האָט געװאַרט אױף אָט דער צײט, אױף דער ערשטער זיצונג פון די פאַלקס-אױסדערװײלטע פון פרײען רוסלאַנד ! װיפל האָט ער געקעמפט דערפאַר, װיפל טורמעס אױסגעזעסן, פּײן אױסגעשטאַנען ! ער האָט עס דערלעבט. אַפילו אַלײן פון פאָלק אױסגעװײלט געװאָרן צו דער קאָנסטיטואַנטע. איצט האָט מען אים פאַרטריבן, מיט געװער און קללות אַרױסגעיאָגט. און װער ? אײגענע סאָלדאַטן און מאַט.ראָזן, אײגענע חברים רעװאָלוציאָנערן. ער האָט זיך געפילט אַזױ דערשלאָגן װי דעמאָלט אין לאָדזש, װען די פױלישע אַרבעטער האָבן אין מאַי אַ פּאָגראָם אױף דײידישע ייִדישע װעבער אין באַלוט געמאַכט.

אַ מידער, אַ דערשלאָגענער, אַ צעבראָכענער האָט ער זיך אין זײן אָרעם צימערל אױפן שמאָלן בעטל אַװעקגעװאָרפן, דעם קאָפּ אין קישן אײנגעגראָבן און געװײנט, געיאָמערט אױף דעם יום-טוב, צו װעלכן ער האָט דערלעבט, נאָר מען האָט אים פון אים פאַרטריבן.

אין דרױסן האָבן ביקסן נישט אױפגעהערט קנאַלן אין דער נאַכט.

קאַפּיטל עלף

צװישן די פּױלישע לעגיאָנערן, װאָס דער קאָמענדאַנט מאַרטשין קוטשינסקי, דער פירער פון דער שלאָג-אָרגאַניזאַציע פון דער פױלישער סאָציאַליסטישער פּאַרטײ, האָט אַרױסגעשיקט קײן לאָדזש, כדי צו װערבירן יוגנט פאַר זײנע לעגיאָנערן, און צװישן די דײטשע סאָלדאַטן אין שטאָט איז כסדר געקומען צו רײסערײען, סכסוכים.

זײ האָבן נישט ליב געהאַט זײערע פאַרבינדעטע פון עסטרײך, די דײטשע סאָלדאַטן, פון אָנהױב קריג אָן. ערשטנס, האָבן זײ זיך נישט געקאָנט מיט די עסטרײכער אַלעמאָל צונױפרעדן. אַלערלײ פעלקער זענען צװישן די עסטרײכישע סאָלדאַטן געװען, אונגאַרן, טשעכן, פּאָליאַקן, ייִ'-ן, רוטענער, באָסניער, רומענער, ציגײנער. מערסטנס פון זײ האָבן, אַ חוץ דער קאָמאַנדע, קײן װאָרט דײטש נישט געקאנט אױסרעדן. די דײטשע סאָלדאַטן האָבן דאָס נישט ליב געהאַט. זײ האָבן זיך מיט זײערע פאַרבינדעטע נישט געקאָנט צונױפרעדן בײ אַ קופעל ביר, בײ אַ ציגאַר. אַ סך פון זײ זענען גאָר געװען שונאים פון די דײטשן, אָפן זײער שנאה אַרױסגעװיזן, װען זײ האָבן זיך אָנגעטרונקען. די דײטשן האָבן דאָס נישט געקאָנט פאַרטראָגן. געװױנט בײ זיך אין לאַנד צו אַן אײנהײטלעך דײטשלאַנד, צו אײן שפּראַך, צו די אײגענע מנהגים, האָבן זײ געקוקט מיט פאַר-

544

די ברידער אַשכנזי

אכטונג אױף דײטשן פון עסטרײך, װאָס האָבן נישט זײערע פעלקער גענומען אין די הענט און נישט געמאַכט פון זײ קײן דײטשן.

— העי, דו, קיטשע, טשיטשי, פּיטשי ! — האָבן זײ נאָכגעשפּעט די עסטרײכישע סאָלדאַטן, װאָס האָבן אין זײערע לשונות גערעדט.

אױסער דעם זענען זײ שלעכטע קריגער געװען,' די עסטרײכער. אַלעמאָל אױפסנײ האָבן זײ פאַרשפּילט בײ די רוסן, און זײ, די דײטשן, האָבן געמוזט זײ גײן צו הילף, אָפּטרײבן דעם שונא פון זײער ערד. זײ האָבי דעריבער געקאָכט פון צאָרן אױף די סאָלדאַטן אין די װיקל-בענדער אױף די פיס און מיט די קלײנע היטעלעך, פול מיט פאַטריאָטישע בלעכלעך אױף די קעפּ.

די דײטשע אָפיצירן האָבן געקוקט פון אױבן אַראָפּ אױף די עסטרײ כישע אָפיצירן. צװישן די עסטרײכישע אָפיצירן זענען װײט ניט אַלע געװען פון די העכערע ספערן. אַלערלײ פעבל האָט מען דאָרט געקאָנט געפינען, אַלערלײ שװאַרצהאָריקע, פרעמד-שפּרעכנדיקע לײט, זין פון קרעמער און פּױערים, אַפילו גאַליציאַנער ייִדן פון טאַרנאָפּאָל און קאָלאָמײע. מען איז קײנמאָל נישט געװען זיכער אױף אַ באַל אין אָפיצירן-קאַסינאָ, אױף װעמען מען קאָן אַלץ אָנטרעפן, מיט װעמען מען באַגעגנט זיך. און זײ האָבן אױסגעמיטן, די דײטשע בלאָנד-האָריקע, העל-אױגיקע און פאַרריסענע לאַנד-באַזיצער און יונקערס, צו טרעפן זיך מיט די עסטרײכישע אָפיצירן. אױך בײם דינסט, אין די ערטער, װוּ זײ זענען געשטאַנען צוזאַמען, האָבן די דײטשן באַהאַנדלט זײערע פאַרבינדעטע מיט פאַראַכטונג. זײ זענען געװען די ערשטע צו פאַרכאַפּן פאַר זיך די בעסערע װױנונגען, איבערלאָזנדיק די ערגסטע פאַר די עסטרײכער. זײ האָבן איבערגענומען די העכסטע אַמטן. אַרױסגעגעבן די באַפעלן און די גאַנצע מאַכט אַרײנגענומען צו זיך אין די הענט, װאָס האָט די עסטרײכער אַ סך בײז בלוט געמאַכט.

די דײטשע סאָלדאַטן האָבן אָפט געמאַכט זיך נישט זען, װען אַן עסטרײכישער אָפיציר איז פאַרבײגעגאַנגען, און נישט סאַלוטירט פאַר איכ. אָדער אַפילו, װען זײ האָבן שױן יאָ סאַלוטירט, האָבן זײ עס געמאַכט נישט אַזױ גרינטלעך און זעלנעריש אױסגעשטײפט װי פאַר די אײגענע אָפיצירן, נאָר גיך, אָפּגעלאָזן, אַבי יוצא צו זײן. די עסטרײכישע אָפיצירן האָבן זיך באַלײדיקט צוליב דער שלעכטער זעלנערישער אױפפירונג און אָפט אָנקלאַגעס אין דער קאָמענדאַנטור בײ די פאַרבינדעטע געמאַכט. די דײטשע אָפיצירן האָבן געבײזערט זיך אױף זײערע סאָלדאַטן פאַר זײער נאַכלעסיקײט, אָבער די סאָלדאַטן האָבן געזען, אַז דאָס איז נישט מער װי פליכט און אַז אין דער אמתן זענען זײ שטאַרק צופרידן פון דער שלעכטער באַציאונג צו די שלממזלדיקע פאַרבינדעטע. און זײ האָבן װײטער שלעכט באַגריסט די עסטרײכישע אָפיצירן, איגנאָרירט זײ.

נאָך די לעצטע מפּלות װאָס די עסטרײכער האָבן װידער געכאַפּט

די ברידער אַשכנזי

בײם רוסישן פרילינגס-אָנגריף און די דײטשן האָבן זײ געדאַרפט קומען צו הילף, איז די שנאה פון די דײטשן צו די עסטרײכער גאָר שטאַרק געװען. די סאָלדאַטן האָבן אַפילו זײער נישט קײן שײנע װערטער צונױפגעשטעלט פון די ק. און ק. —— קײזערלעך און קעניגלעך עסטרײך, װערטער, װאָס האָבן די עסטרײכער אָנגעצונדן פאַר צאָרן און באַלײדיקונג.

מיט נאָך מער פאַראַכטונג האָבן די דײטשן געקוקט אױף די פּױלישע לעגיאָנען אין די געפאַלדעװעטע היטעלעך, װאָס האָבן זיך אין עסטרײך געשאַפן און געפירט זיך אַ באַזונדערע אַרמײ, מיט אײגענע עלטסטע, קאָמאַנדע און אוניפאָרמען. זײ האָבן נישט פאַרטראָגן סײ זײער שפּראַך, סײ זײערע היטעלעך, װאָס זעען אױס װי ציװילע, סײ זײערע געזאַנגען אױף די גאַסן. װי נאָר די לעגיאָניסטן האָבן זײערע פּױלישע לידער גענומען זינגען, האָבן די דײטשע לאַנדשטורמער זײ איבערגעשריגן מיט זײער ליד װעגן די סלאַװן

זײנע -באָמבען א ון קאָזאַקען,

זײנע לױזע אונד פּאָליאַקען

האָבען װיר דעם רוסע ניע מיסגעגענט,

ברידער, נ ון אױפס פעלל איהן ברענט !

די גאַליציאַנער לעגיאָניסטן, װאָס האָבן פאַרשטאַנען דײטש, זענען אױפגעקאָכט געװאָרן פון דעם באַלײדיקנדיקן לידל. אָבער די דײטשן האָבן עס נישט אױפגעהערט זינגען. אױף די אָפיצירן פון די לעגיאָניסטן האָבן זײ זיך, די לאַנדשטורמער, אַפילו נישט אומגעקוקט. זײ זענען זײ פאַרבײגעגאַנגען פאַר דער נאָז און נישט אױפגעהױבן די האַנט צו אַ גרוס, כאָטש דער באַפעל איז געװען, אַז פאַרבינדעטע אָפיצירן געניסן פון די זעלבע האָנאָרן, װאָס די אײגענע. דעם קאָמענדאַנט פון לאָדזש, אָבערסט באַראָן פאָן הײדעל הײדעללאָו, איז דאָס בלוט אָנגעלאָפן אין קאַרק, װען אין זײן שטאָט זענען די פּױלישע לעגיאָנערן אַראָפּגעקומען, מיט דאָרפישע לײטער-װאָגנס, געשפּאַנט אין קלײנע פּױערישע פערדלעך, כדי צו העלפן װערבירן די פּױלישע יוגנט אין זײערע רײען.

— אַך דיזע לאַוז-באַנדע ! — האָט ער געװאָרטשעט, װען דער אַדיוטאַנט זײנער האָט אים געמאָלדן װעגן זײער אָנקומען.

ער האָט זײ פון שטענדיק אָן פײנט געהאַט, די פּאָליאַקן, נאָך פון זײן גוט אין אָסט-פּרײסן, װוּ זײ האָבן בײ אים געאַרבעט. ער פלעגט האַלטן זײ אין זײן גוט, װאָרעם זײ זענען געװען ביליק און אַרבעטסזאַס. אין די זומערן צום שניט און קאַרטאָפל-גראָבן האָט ער אױך פּױלישע פּױערטעס פון דער רוסישער זײט גענומען צו דער אַרבעט. זײ האָבן זײער ביליקן לױן געפאָדערט, געאַרבעט פון זונען-אױפגאנג ביז זונעןאונטערגאַנג. אױך האָבן זײ זיך באַנוגנט מיט שלאָפן אין די שטאַלן, אַפילו אױף דער הױלער ערד. עס איז זײער באַקװעם געװען מיט זײ צו

די ברידער אַשכנזי

אַרבעטן, בעסער װי מיט די דײטשן. אָבער געקוקט אױף זײ האָט ער אַלעמאָל נישט װי אױף מענטשן, נאָר װי אױף אַרבעטס-פי. װי אַלע אָפטפרײסישע לאַנד-באַזיצער, האָט אױך באַראָן פאָן הײדעל הײדעללאָו געקוקט שטענדיק אַריבער דער גרענעץ, אַן אָנהענגער געװען פון דראַנג נאָך אָסטן, װוּ ערד איז דאָ אַ סך און די מענטשן אַרבעטן ביליק. איצט האָט ער טאַקע גערײניקט די דעראָבערטע שטאָט, אין די הענט זי געהאַלטן. ער האָט געװיזן די לײזיקע פּאָליאַקן און ייִדן זײן פױסט, אָפּגעװױנט זײ פון דער פײערדיקער רוסישער חזירישער װירטשאַפט. מיטאַמאָל האָט מען אים פּױלישע לעגיאָניסטן אַרײנגעשיקט, זײ זאָלן זיך אים דאָ ארומשלענדערן מיט זײערע אוניפאָרמען און שפּראַך. ער האָט עס נישט געקאָנט פאַרטראָגן.

ער האָט געמוזט זײ אױפנעמען אין שטאָט, װי דער באַפעל האָט געהײסן. באַפעל איז באַפעל. אָבער גע'כעסט האָט ער זיך אױף די הערן אין גענעראַל-שטאַב, װאָס האָבן אים די פּױלישע באַנדע אָנגעשיקט. אַלץ די עסטרײכער, די גאָט-פאַרדאַמטע פאַרבינדעטע, װאָס קײן שום הילף האָט מען נישט פון זײ, בלױז קאָפּדרײעניש און צרות. אין דײטשלאַנד װאָלט קײנמאָל אַזאַ זאַך נישט אָנגעגאַנגען, מען זאָל אין אײגענעם לאַנד לעגיאָנען לאָזן מאַכן, מיט אַ באַזונדערער שפּראַך, קאָמאַנדע און אַלע איבעריקע זאַכן, אַן אַרמײ אין אַן אַרמײ. אין דײטשלאַנד גײען נישט אָן אַזעלכע געשיכטן. יעדער מוז זײן דײטש, װער אין רײך לעבט און עקזיסטירט. אױך דאָרט זענען דאָ פּאָליאַקן, אָבער מען האָט זײ אין די הענט גענומען פאר דײטשן געמאַכט, נישט געלאָזט זײ האַלטן זיך מיט זײערע נאַרישקײטן און פּוסטע טרױמען. אױך דאָ, אין אָקופּירטן לאַנד, װעט מען מאַכן אָרדענונג, דײטשע אָרדענונג, װי נאָר מען װעט פאַרטיק װערן מיטן קריג.

— אָבער די גאָט-פאַרדאַמטע עסטרײכער, די האָבן גאָר קײן שכל נישט, זענען װײך, װײבער צעקראָכענע, װאָס װײסן נישט װי אַזױ די מאַכט צו האַלטן אין דער האַנט. אַן אמתער דור-הפלגה איז בײ זײ אין לאַנד, אַ געמיש פון פעלקער, נאַציעס, שפּראַכן. איצט זעען זײ, װאָסער צעקראָכענע אַרמײ זײ האָבן, קװאַטש פון ערשטן סאָרט. נישט קײן קריגער זענען זײ, נאָר פּאָליטיקאַנטן, דיפּלאָמאַטן פאַרדאַמטע. אַלץ גײט מיט פּאָליטיק. איצט האָבן זײ אױך מיט זײער פאַרדאַמטער פּאָליטיק פאַרדרײט אַ קאָפּ די הערן אין גענעראַל-שטאַב און געפּועלט, מען זאָל די פױלישע לעגיאָנערן דאָ אַרײנשיקן אין די גרעסערע פּױלישע שטעט, כדצו װערבירן נײע סאָלדאַטן פאַר זײ צװישן דער יוגנט .

באַראָן פאָן הײדעל הײדעללאָו האָט געקריצט מיט די קינסטלעכע צײן זײנע פאַר כעס. ער האָט זײ געמוזט אָננעמען, די צוגעשיקטע לעגיאָנערן, קװאַרטירן פאַר זײ שאַפן, אָבער ער האָט זײ געגעבן די סאַמע ערגסטע פּלעצער, אַ חרובע רוסישע קאַזאַרמע, װוּ עס רעגנט אַרײן דורך דעם לעכערדיקן דאַך, און טיר-און-פענצטער זענען צעבראָכן, װיסט. נײן, ער

די ברידער אַשכנזי

547

האָט נישט געװאָלט זײ פאַרשאַפן קײן פאַרגעניגן אין לאָדזש. ער האָט זײ דאָ נישט געדאַרפט. ער האָט אַזױ אױך גענוג געהאַט צו פירן מלחמה מיט די אַלע געהײמע מיליטערישע אָרגאַניזאַציעס, װאָס האָבן זיך אױפ - געהאַלטן אין שטאָט און אַרומגעטראָגן זיך מיט נאַרישע פאַנטאַזיעס װעגן אַן אײגענער פּױלישער מלוכה. ער האָט זײ אױסגעװאָרצלט, אין די געפאַנגען-לאַגערן פאַרשיקט. איצט, מיטן אָנקומען פון די לעגיאָנען, װעלן אָט די אַלע לײט װידער קריגן שטימונג, װערן האָפערדיק בײ זיך און אַרױסקריכן אױף דער ליכטיקער װעלט.

צװישן די אָפיצירן אין די לעגיאָנען, װאָס זענען דאָ אַראָפּגעקומען איז אױך געװען דער לאָדזשער פּױלישער רעװאָלוציאָנער פעליקס פילדבלום, דער נאָענטסטער פּאַרטײ-חבר פון מאַרטשין קוטשינסקי, װאָס איז איצט דער קאָמענדאַנט פון די פּױלישע לעגיאָנען געװען.

נאָכן פונאַנדערפאַלן זיך פון דער רעװאָלוציאָנערער פּאַרטײ „פּראָלעטאַריאַט", איז פעליקס פעלדבלום, צוזאַמען מיט זײן חבר מאַרטשין קוטשינסקי, אין דער פּױלישער סאָציאַליסטישער פּאַרטײ אַרײן, אין דער פּאַרטײ, װאָס צוזאַמען מיטן קאַמף פאַרן סאָציאַליזם האָט זי אױך געפירט אַ קאַמף פאַר אַן אײגן אומאָפּהענגיק פּױלן. פּונקט װי פריער אין „פּראָלעטאַריאַט", אַזױ האָט פעליקס פעלדבלום שפּעטער געאַרבעט צוזאַמען מיט זײן חבר מאַרטשין קוטשינסקי אין לאָדזש פאַר דער נעײ-געשאַפענער פּאַרטײ. ער האָט געדרוקט פּראָקלאַמאַציעס אין געהײמע דרוקערײען, צײזאַמענגעשטעלט די פּאַרטײ-צײטונג, אָרגאַניזירט קרײזלעך צװישן די פּױלישע אַרבעטער, איבערגעזעצט סאָציאַליסטישע ביכער, געפאָרן אױף געהײמע פּאַרטײ-קאָנפערענצן, געזעסן אין טורמע, אַנטלאָפן, װידער אַרײנגעפאַלן. אין דער צײט פון יאַפּאַנישן קריג האָט פעלדבלום שטאַרק געאַרבעט אין לאָדזש. זײן פאַרביסנסטער קעגנער און באַקעמפער איז געװען דער פאָליאַק פּאַװעל שטשינסקי, דער סאָציאַל-דעמאָקראַט, װאָס האָט אין דער פּױלישער סאָציאַליסטישער פּאַרטײ געזען שאָװיניזם, רעאַקציע און נאַציאָנאַליזם. אַלײן אַ געװעזענער שילער פון אַ גלחישער שול, האָט ער פײנט געהאַט אַלע פּױלישע סאָציאַליסטן, װאָס װילן זיך אָפּרײסן פון רוסישן אַרבעטער, װאָס טרױמען װעגן אַן אײגענער פּױלישער מלוכה. ער האָט אױסגעלאַכט פעלדבלומען דעם פּאָליאַק, חוזק געמאַכט פון זײן פּױלישער מיסיע, מיט װעלכער ער האָט זיך אַרומגעטראָגן, אױפגעװיזן זײן פאַרבלענדקײט, צעקראָכענער ראָמאַנטיק.

װען די מלחמה איז אױסגעבראָכן, איז פעלדבלום געװען אין גאַליציע, אױסבאַהאַלטן זיך פאַר דעם זשאַנדאַרמען-פּאָלקאָװניק קאָניצקי, װאָס האָט אים שטאַרק געזוכט. צום ערשט האָט מען אים אַרעסטירט, װי אַ רוס. באַלד אָבער האָט זײן חבר קוטשינסקי געשאַפן לעגיאָנען, פּױלישע לעגיאָנען, װאָס זאָלן מיט געװער אין די הענט העלפן אַרױסטרײבן די רוסן פון פּױלן, כדי צו שאַפן אין לאַנד אַן אײגענע פּױלישע מלוכה און אײנפירן דאָרט

548

די ברידער אַשכנזי

די סאָציאַליסטישע אָרדענונג. אַ סך פון די פּױלישע סאָציאַליסטן האָבן אָנגעטאָן די בלױלעכע פּױלישע מונדירן און היטעלעך און אַרײן אין די לעגיאָנען. פעליקס פעלדבלום איז אױך מיט זײ געגאַנגען. װי מערסטנס פױלישע סאָציאַליסטן, האָט ער אױך געגלױבט, אַז דער גרעסטער שונא פון פרײהײט איז — רוסלאַנד. װי מערסטנס פון זײנע חברים האָט ער געגלױבט, אַז אין באַפרײטן פּױלן, װאָס װעט נישט האָבן איבער זיך דעם רוסישן יאָד, װעט מען אײנפירן פרײהײט און ברידערלעכקײט. ער האָט זיך געשטעלט לעבן זײן חבר מאַרטשין קוטשינסקי, געקעמפט צוזאַמען, װי אַמאָל בײ די פּראָקלאַמאַציעס אין בױדעם-שטיבל אין לאָדזש.

נישט זײער קריגעריש האָט אױסגעזען דער לעגיאָנער פעליקס פעלדבלום אין זײן זעלנערישן מונדיר. ער איז שױן געװען אין ןי יאָרן. אין זײן שװאַרצער געקרײזלטער טשופּרינע און בערדל האָבן זיך שױן פיל גרױע האָר דורכגעװאָרפן. אױך זײנע פּענסנע, װאָס רײטן אױף זײן געבױגעענר נאָז און האָבן אַלעמאָל אַ טבע אַראָפּצוגליטשן זיך אױפן בענדל, האָבן זיך נישט שטאַרק געפּאַסט צום זעלנערישן הילוך. אַ הױכער, אַביסל אַן אײנגעבױגענער, מיט ראַשיקע טריט און לעבהאַפטע באַװעגונגען, אַ שטיקל צעטראָגענער. אױף װעלכן דער מונדיר איז געשװוּמען, דאָס זעלנערישע היטל האָט זיך פאַררוקט, האָט ער גאָרנישט קריגעריש אױסגעזען. אָבער אַ סאָלדאַט איז ער געװען אַ גוטער, אַ געטרײער, מיטן גאַנצן לײב און לעבן, װי תּמיד, װען ער האָט זיך צו עפּעס גענומען. צוגלײך מיט די יונגע איז ער געגאַנגען אין שלאַכט-פעלד, געלעגן אין די שוץגריבער, אַפילו אַלײן זיך אױף אױסשפּיר-פּאָסטנס אָנגעבאָטן. אינגיכן האָט ער זיך פון אַ פּראָסטן זעלנער ביז אַן אָפיציר דערדינט. זײן חבר דער קאָמענדאַנט האָט אים די האַנט געדריקט און אַ העכערן ראַנג געגעבן.

איצט איז ער, צוזאַמען מיט אַנדערע אָפיצירן, מיט זײערע סאָלדאַטן קײן לאָדזש געקומען, אין זײן שטאָט, כדי צו װערבירן נײע זעלנער פאַר זײנע רײען. מיט אַן אָפיצירישן מונדיר, מיט אַ שװערד בײ דער זײט, איז ער אַרומגעגאַנגען איבער די לאָדזשער גאַסן, אױף װעלכע ער האָט אַמאָל באַריקאַדן געבױט, דעמאָנסטראַציעס געמאַכט, אַ קאָנספּיראַטיװ לעבן געפירט, אױסבאַהאַלטן זיך, פון פּאָליצײ און אַגענטן זיך אָפּגעיאָגט. ערגער װי צו די אַנדערע פּױלישע אָפיצירן, האָבן זיך די דײטשע סאָלדאַטן באַצױגן צו פעלדבלומען, דעם מאַן מיטן בערדל און ברילן, װאָס דורך אַלע זײנע עפּאָלעטן און געװער שרױט אַרױס דער ייִדישער אינטעליגענט. אױך פון די אײגענע לעגיאָנערן האָט פעלדבלום דער אָפיציר אָפט שפּאָטישע בליקן באַגעגנט. די שקאָצים מיט די פאַרריסענע נעזלעך און בלאָנדע קעפּ האָבן גאָרנישט באַפעלערישעס געזען אין דעם איבערגעװאקסענעם עלטערן אפיציר מיטן צעשױבערטן בערדל און פּענסנע אױפן בענדל. ער האָט גיכער אױסגעזען װי אַ לערער אײדער װי אַ מיליטער-מאַן.

אױך צװישן די אָפיצירן איז ער געװען אַ פרעמדער. נישט אַלע

די ברידער אַשכנזי

549

זענען זײ געװען קעמפער, די אָפיצירן אין די לעגיאָנען. עס האָבן זיך אַרײנגעקריגן מענטשן פרעמדע, װאָס האָבן גאָרנישט געװוּסט פון סאָציאַליזם, קאַמף, װאָס האָבן קײן אַנונג נישט געהאַט װעגן פעלדבלומען און זײנע פאַרדינסטן. זײ האָבן, װי אַלע מיליטער-לײט, געלעבט מיט קאָרטן, טרינקען, ראַנגעס, װײבער און זעלנערישע װיצן. אױף פעלדבלומען האָבן זײ געקוקט מיט חוזק. ער איז זײ געװען פרעמד, װי זײ אים. נישט ער האָט געשפּילט אין קאָרטן, נישט געטרונקען, נישט קײן אַנעקדאָטן געקענט. ער האָט אַפילו נישט אומגעקוקט זיך, װען די דײטשן זענען פאַרבײ אים אָן אַ סאַלוט. אױך מיט די זעלנער זײנע איז ער געװען דעמאָקראַטיש, חבריש, גאָרנישט װי אַן אָפיציר. די אָפיצירן, װאָס האָבן געקלונגען מיט די שװערדלעך, געצירט זיך אין די מונדירן, האָבן אױף אַזעלכע גענג נישט געקאָנט קוקן.

נײן, ער האָט זיך נישט אַרײנגעפּאַסט אין דער סביבה, פעליקס פעלדבלום. אַנשטאָט אַרומשפּאַצירן אין גאַס און פּאַראַדירן מיטן מונדיר, גײן אױף הוליאַנקעס צו װײבער, װאָס מאַכן אָװנטן פאַר די הערן אָפיצירן פון דער פּױלישער אַרמײ, איז ער גאָר געגאַנגען אין ביבליאָטעקן אין דער פרײער צײט, געלײענט ביכער, בראָשורן, געשריבן, איבערזעצט. ער האָט נאָך אַלץ געלעבט אַ לעבן פון אַן אינטעלעקטואַליסט, געגריבלט זיך מיט די קורצזיכטיקע אױגן אין ביכער, פּאַפּירן.

ער האָט געליטן, פעלדבלום. ער האָט געזען, װי זײנע אײגענע חברים. אַמאָליקע קעמפער, זענען אין די לעגיאָנען פאַרסאָלדאַטעװעט געװאָרי, פאַרגרעבט. די אָפיצירן האָבן געקריגן פּריצישע מאַניערן, אַ שלעכטע באַציאונג צו די סאָלדאַטן. דער קאָמענדאַנט, זײן אַמאָליקער פּאַרטײ-חבר, האָט מיט יעדן טאָג מער פאַרגעסן אין זײן סאָציאַליזם און אַרײנגעקראָכן אין זעלנערישקײט. ער האָט גערעדט גראָבע סאָלדאַטסקע רײד, אַרומגערינגלט זיך מיט פרעמדע מענטשן, אָפּגעטײלט זיך פון אַמאָליקע חברים. אַפילו מיליטערישע גלחים האָט ער אַרײנגענומען צו זיך, װאָס פּראַװען גאָטעס-דינסטן מיט די סאָלדאַטן. די לידער אין די לעגיאָנען זענען פּאַטריאָטישע, גאָר קײן רעװאָלוציאָנערע נישט. דאָס האַרץ האָט פעלדבלומען געשראָקן צוליב דעם אַלעמען.

כדי זיך אַלײן צו פאַרבלענדן, האָט ער ליטעראַרישע אָװנטן אײנגעאָרדנט, גערעדט מיט זײנע חברים אין פעלד װעגן דעם פּױלישן מעסיאַניזם, װעגן דער באַזונדערער שליחות, װאָס פּױלן האָט, כדי מיט איר פּײן אױסצולײזן די װעלט. ער האָט זיך אָנגעצונדן בײ די װערק פון מיצקעװיטש, נאָרװיד און װיספּיאַנסקי, געזען פאַר זיך אַ פּױלן, װאָס װעט זײן אַ מוסטער פאַר פעלקער מיט איר יושר און רעכט. דעמאָלט איז אים געװאָרן צוריק גוט, לײכט. ער האָט דערזען, אַז ער קעמפט פאַר אַן אידײע, פאַר אַ גרױסער זאַך, פאַר װעלכער עס איז כדאי לײב און לעבן אָפּצוגעבן. די מענטשן האָבן אים אױסגעהערט, אָבער זײנע רײד זענען געװען זײ פרעמד.

550

די ברידער אַשכנזי

אַ מױער איז געשטאַנען צװישן דעם שװאַרץ-אױגיקן איבערגעבױגענעם מאַן אין די ברילן אױף דער געבױגענער נאָז און צװישן די אױסגעשטײפטע, פאַרקנעפּלטע, בלאָנד-האָריקע און העל-אױגיקע גױים, װאָס דער זעלנער איז זײ געלעגן אין די בײנער.

— אַ מאָדנער מענטש, — דער פעלדבלום, — האָבן זײ גערעדט צװישן זיך, — אַ פרעמדער און אומהײמלעכער.

— אַ ייִד, — האָבן אַנדערע געמורמלט שטיל.

קאַפּיטל צװעלף

מען איז געקומען אינגיכן צו מאַקס אַשכנזי נאָך זײנע פאַרמעגנס, װאָס ער האָט אָנגעזאַמלט, נאָך דעם קאַפּיטאַל, װאָס ער האָט קאָנצענטרירט, װי ניסן אײבעשיץ האָט אים נביאות געזאָגט. אמת, ער אַלײן, ניסן, איז נישט געקומען, אָבער אַנדערע זענען געקומען.

די װעלט איז נישט געװאָרן צוריק װעלט, װי מאַקס אַשכנזי האָט געגלױבט. דער שוסטער איז נישט צוריקגעגאַנגען צו זײן קאָפּיטע און דער פאַבריקאַנט צו זײן קאַבינעט. די װעלט האָט זיך איבערגעקערט.

אין די פּאַלאַצן זענען די רױטע גװאַרדײער בײ די קאַמינען געזעסן און געװאַרעמט זײערע פיס בײ די געשניצטע מעבלען, װאָס זײ האָבן געװאָרפן אין פײער. קײן האָלץ, קײן קױלן זענען נישט געװען אין דער שטאָט, און די גװאַרדײער האָבן אַלץ צעבראָכן, די טײערסטע מאַהאָנען, רױט-האָלץ, בילדער מיט די ראַמען, כדי אָנצוּװאַרעמען זיך אין די גרױסע קאַלטע שטובן פון די פּאַלאַצן. פון דעם לעדער אױף די פאָטעלן האָבן זײ מיט די זעלנערישע מעסערס אױסגעשניטן שטיקער אױף צו פאַרריכטן שטיװל. פון פּליוש און סאַמעט האָבן זײ זיך אָניטשעס געמאַכט. אַפילו פון די זײדן-געדעקטע װענט האָבן זײ פּאַסן אױסגעריסן, כדי אַרומצוּװיקלען די פיס אָדער געבן אַ מױד אַ מתנה אױף אַ טיכל. די רײכע און הערשער זענען אַרומגעגאַנגען נידעריקע, פאַרשעמטע, הונגעריקע און דערשראָקענע. די בענק זענען געװען פאַרנומען, די סעיפן פאַרחתמעט, די געשעפטן געשלאָסן, די פאַבריקן נאַציאָנאַליזירט, די הײזער הפקר. אױף די מױערן האָבן באַפעלן געהאַנגען, אונטערגעשריבן פון קאָמענדאַנט פּאַװעל שטשינסקי, װעגן נאַציאָנאַליזירונג, רעקװיזיציעס, אַרעסטן. איבער דער ברײט פון די גאַסן האָבן גרױסע לאָזונגען געפלאַטערט אין װינט, רױטע לײװנטן מיט װײסע אױפשריפטן, אַז די פּאַלאַצן געהערן צו די אָרעמע פון די קלײנע שטיבעלעך, אַז די גאַנצע מאַכט איז בײ די סאָװיעטן, אַז מען זאָל רױבן בײ די רױבער דאָס אָנגערױבטע. ריזיקע לײװנטן האָבן גרױסע פאַרביקע בילדער געװיזן, בילדער, װי אַ רױט-גװאַרדײער שטופּט זײן באַיאָנעט אין אַ גראָבן בורזשואַזן בױך, פון װעלכן בלוט שפּריצט װי פון אַ

די ברידער אַשכנזי

551

פאָנטאַן, װי אַ פױער דריקט צו מיט זײן שטיװל דעם פעטן קאַרק פון אַ ברײטן פריץ, װי אַרבעטער מיט מוסקולירטע הענט װאַרפן אַרױס אַ פּאָפּ, אַ קסיאָנדז, אַ רב און אַ מופטי, אַלע גראָב-בײכיקע און גיריקע, יעדער מיט זײן הײליקײט אין די הענט.

אין אײנעם אַ טאָג זענען זײ געקומען צו אים, מאַקס אַשכנזי, רױבן בײ אים דאָס אָנגערױבטע.

מיט אָפענע שינעלן, צעריסענע, װאָס האָבן אױף די אַקסלען נאָך סימנים געהאַט פון די אָפּגעריסענע עפּאָליעטן, מיט ביקסן אױף שטריקלעך אָנגעהאַנגען, מיט װילד-צעשױבערטע טשופּרינעס פון אַרױפגערוקטע זעלנערישע פוטערנע היטלען, מיט געװיקלטע פּאַפּיראָסלעך אין די מײלער אָדער מיט קערלעך צװישן די ליפּן, מיט רױטע שלײפלעך אױף די ברוסטן און מיט צעריסענע שטיװל אױף די פיס — זענען זײ אַרײנגעקומען ברײט אין דער פאַבריק און זי באַזעצט.

— חברים אַרבעטער, קײנער זאָל נישט פאַרלאָזן זײן װערקשטאַט, אַלע זאָלן איבערבלײבן אױף די פּלעצער ! — האָט דער פירער, אַ יונגער בחור, אין אַ סטודענטיש היטל און מיט אַ ביקס אױף דעם אָפּגעריבענעם ציװילן מאַנטל, גערופן. — די פאַבריק גײט איבער צו דער אַרבעטער און פּױערים-מאַכט. באַלד װעט אָפּגעהאַלטן װערן אַ מיטינג.

מיט ענערגישע טריט איז דער בחור אַרײן צו אַשכנזין אין קאַבינעט און צוגעגאַנגען צום שרײב-טיש.

— מיט װאָס קאָן איך דינען ? — האָט אַשכנזי געפרעגט מיט אַ געמאַכטער רואיקײט און העפלעכקײט אין טאָן, גלײך װי ער װאָלט גאָרנישט װיסן, װאָס אַזױנס עס קומט פאָר. — זיצט !

ער האָט אָנגעװיזן אױף אַ שטול אַקעגנאיבער זיך.

— הױבט זיך אױף פון אָרט און לאָזט מיך צו, — האָט דער בחור געענטפערט, — מײן פּלאַץ איז דאָ.

ער האָט אָנגעװיזן אױף דעם טיפן ברײטן לעדערנעם פאָטעל, װוּ אַשכנזי איז געזעסן.

אַשכנזי האָט אַרױסגענומען אַ שליסעלע און גענומען אױפשליסן די אײזערנע קאַסע. דער בחור אין סטודענטישן היטל, װאָס ער האָט נישט אױסגעטאָן, האָט אַ מאַך געטאָן מיט דער האַנט.

— לאָזט שטעקן דאָס שליסעלע, קײן זאַך נישט רירן !

— נישט קײן געלט, — האָט אַשכנזי זיך פאַרענטפערט, — בלױז פּריװאַטע זאַכן.

— נישטאָ קײן פּריװאַטע זאַכן ! — האָט דער בחור געלערנט. — אַלץ געהערט דער אַרבעטער און פּױערים-מאַכט. איר װעט איבערגעבן אַלע שליסלען. דערנאָך װעט איר זײן פריק

כאָטש ער האָט זיך געריכט דערױף אין די לעצטע טעג, דערװאַרט עס מיט יעדער מינוט, איז מאַקס אַשכנזי געװען פונדעסטװעגן איבערראַשט,

די ברידער אַשכנזי

װען ער איז אַרױס אײף דער גאַס און דאָס פאַבריק-טירל האָט זיך פאַר אים פאַרמאַכט מיט אַ טראַסק. ער איז געבליבן אַפילו שטײן אַ װײלע אַ געלײמטער פאַר דער פאַבריק-װאַנט.

— אַרױסגעװאָרפן ! — האָט ער נישט געקאָנט באַגרײפן, טאַקע פּראָסט פּשוט געװיזן די טיר, װי אַ הונט !

ער האָט נישט געװוּסט װוּ צו גײן. דער בחור אין סטודענטישן היטל האָט אים געזאָגט, אַז ער איז פרײ, ער קאָן גײן װוּ ער װיל. אָבער ער האָט נישט געהאַט װוּ צו גײן, װאָס צו טאָן. דאָס ערשטע מאָל אין זײן לעבן װי ער איז געװען אָן אַרבעט, אָן באַשעפטיקונג. ער איז געשטאַנען פּונקט אַזאַ איבעריקער, מיט פרעמדע הענט, װי אַמאָל זײנע אַרבעטער אין לאָדזש, װען מען פלעגט זײ אָפּזאָגן פון דער אַרבעט און פאַרהאַקן זײ אונטער דער נאָז דאָס פאַבריק-טירל מיט אַ טראַסק.

ער איז געװען אַן איבעריקער אין דער גרױסער שטאָט, אַ הױלער. זײנע הײזער זענען געװען צוגענומען, די געלטער אין די בענק פאַרכאַפּט, די סעיפן פאַרחתמעט, די אָבליגאַציעס און װערטפּאַפּירן אַנטװערט. נײן, נישטאָ קײן אײביקע זאַכן, האָט אַשכנזי דערזען. נישט נאָר פּאַפּיר-געלט און װערט-פּאַפּירן, נאָר אַפילו הײזער, גיטער, װאָס ער האָט אײנגעקױפט, כדי צו זײן זיכער מיט זײ, האָבן קײן האַפט נישט אױף דער װעלט, װען דאָס רעדל קערט זיך איבער. פון זײן גאַנצן פאַרמעגן, װאָס ער האָט דאָ אין דער מלחמה געמאַכט, פון אַלע מאַשינען, הײזער, גיטער איז אין אײן טאָג גאָרנישט געבליבן. ער איז אַרױס רײן, בלױז מיטן סױבעלנעם פּעלץ און היטל, װאָס מען האָט אַפילו נישט געקאָנט טראָגן אין דער שטאָט פון צעריסענע שינעלן און באַװאָפנטע מענער.

אין די ערשטע װאָכן איז מאַקס אַשכנזי געװען צעטומלט, װי פון אַ שטאַרקן קלאַפּ, װאָס מען כאַפּט איבערן קאָפּ און מען קאָן צו זיך נישט קומען. װײ, װײ, װיפל ער האָט אַרײנגעלײגט מי, אַרבעט, נישט געגעסן, נישט געשלאָפן, נישט גערוט, װעלטן געקערט, ביז ער האָט זיך צו אַזאַ פאַרמעגן דערשלאָגן. ער האָט אין זײנע אױסרעכענונגען אױף רוסלאַנד זײן געבורט-שטאָט פאַרלאָזט, די פאַבריק אױף הפקר געלאָזן, די מאַשינען און סחורות אַרױסגעפירט. אַלײן איז ער דאָ אין דער פרעמדער רוסישער שטאָט געװען, נישט געװוּסט פון קײן רו, פון קײן לעבן, נאָר געבױט, געשאַפן, הײזער אָנגעקױפט, גיטער, פּלעצער. שטײן-רײך איז ער שױן געװען, װײט אין די מיליאָנען געהאַלטן. ער האָט שױן גאָר אַלײן נישט געװוּסט װיפל ער פאַרמאָגט. איצט האָט עס דער טײװל גענומען, איז אײן העלן טאָג איז אַלץ אױסגערונען. אַשכנזי האָט זיך געפילט געקריװדעט, שטאַרק באַעולהט פון דער װעלט. דאָס איז רױבערײ, האָט ער זיך געקאָכט, אַלײן זיך אַ לעבעדיקן אױפגעגעסן, דאָס איז גזילה, ערגער װמען שעכט עמעצן. עס איז דאָך הימלשרײענדיק ! מען נעמט אַ מענטש װאָס האָט מיט די אײגענע הענט אַ פאַרמעגן געמאַכט, װאָס האָט לײב און

די ברידער אַשכנזי

553

לעבן אַװעקגעגעבן, דער מוח איז אים אױסגעטריקנט געװאָרן, װאָס האָט געטראַכט, געזוכט, געפלײסט זיך װי אַזױ צו אַ פאַרמעגן צו קומען, און מען נעמט עס אים דיר-נישט מיר-נישט צו און מען הײסט אים גײן !

ער האָט געקוקט אױף די גרױסע אױפשריפטן, װאָס רופן מען זאָל רױבן בײ די רױבער דאָס גערױבטע, און עס איז אים אין קאָפּ נישט געקראָכן. ער האָט זיך נישט געפילט פאַר קײן רױבער, אַשכנזי. ער האָט קײנעם נישט באַרױבט. ער האָט בלױז געהאַנדלט, געמסחרט און פאַרדינט. אמת, ער האָט אַמאָל עסקים געהאַט מיט סוחרים, מיט שותפים, אָבער דאָס איז מסחר, װער עס איז קליגער, דער נעמט. אַנדערש גײט עס נישט. אָבער באַרױבט האָט ער קײנעם נישט. ער האָט אױסגערעכנט, געװאָלט פאַרדינען, אָבער דאָס איז קײן רױבערײ נישט. אַזױ פירט זיך אױף דער װעלט. און מיט די אַרבעטער, איז אױך די אײגענע זאַך — ער האָט קײנעם נישט געצװוּנגען. ער האָט געצאָלט װי אַלע פאַבריקאַנטן, אױסגערעכנט, דאָס געשעפט זאָל האַלטן. ער האָט זיך געפילט רײן, װי אַ שעפעלע, אַשכנזי, ער האָט גאָרנישט געהאַט אױפן געװיסן אַזױנס, װאָס מען זאָל אים קאָנען דערפאַר רױבער אָנרופן. רױבער זענען די, װאָס קומען מיט ביקסן און נעמען צו בײם מענטש דאָס געלט פון די הענט, װי באַנדיטן, װאָס נעמען די נשמה אַװעק.

זײער עלנט, אײנזאַם, צעבראָכן און געקריװדעט האָט ער זיך געפילט אין די אומרואיקע טעג, מער נאָך אין די נעכט, אין װעלכע ביקסן הערן גאָרנישט אױף צו קנאַלן.

מיט אַ שלעכטן מאַנטל, דעם ערגסטן, װאָס ער האָט נאָר געקאָנט אױסזוכן צװישן זײנע מלבושים, מיט אַן אַרבעטער-היטל אױפן קאָפּ, כדי נישט צו װאַרפן זיך אין די אױגן אױף די גאַסן, איז ער אַרומגעגאַנגען איבער דער פרעמדער שטאָט, געבלאָנדזשעט אױף אירע פּראָספּעקטן און פּלעצער.

די גרױסע לעבעדיקע שטאָט, װאָס האָט אַלעמאָל געגלאַנצט מיט קאַרעטן, שליטנס אין דרײ פערד געשפּאַנט, מיט עלעגאַנטע דאַמען, שלאַנקע אָפיצירן, געלױכטן מיט געשעפטן, טעאַטערס, רעסטאָראַנען, לאָקאַלן, אין איצט געשטאַנען אָפּגעלאָזן, פאַרװאָרלאָזט, האָט אױסגעזען װי אַ קריגסלאַגער. זײער גיך זענען די מענטשן אַרײנגעקראָכן אין אָרעמקײט, אַרױפגעצױגן אױף זיך דעם דלות. בײ די קאָאָפּעראַטיװן האָבן זיך לאַנגע רײען געצױגן, כדי צו קריגן אַ שטיקל ברױט, אַ הערינג. די פּרײזן זענען משוגענערװײז געשפּרונגען, מיט יעדער שעה, מיט יעדער מינוט. די פּױערטעס, װאָס האָבן אַרײנגעברענגט אַ קריגל מילך אין שטאָט, האָבן מורא געהאַט עס צו פאַרקױפן ; זײ האָבן גאָר נישט געקאָנט אױסרעכענען זיך אין די פּאַפּירן-געלטער, װאָס האָבן פאַרלױרן זײער װערט פון אײן גאַס בין דער צװײטער. די טױזנטער האָבן זײ צעמישט.

די ברידער אַשכנזי

— איך האָב נישט צו פאַרקױפן, — האָבן זײ געזאָגט, האַלטנדיק דסחורה אין דער האַנט.

זײ האָבן מורא געהאַט פאַר די באַנקנאָטן, געשראָקן זיך פאַר די גרױסע סימען און געצלמט זיך אין פּחד.

אשכנזי האָט די פּאַפּירענע באַנקנאָטן אױסגעלײדיקט פון זײנע װײניק-געבליבענע געלטער, בײ די מערק זיך אַרומגעדרײט און געקױפט זיך שפּײז, װאָס ער האָט אַלײן אין שטוב בײ זיך צוגעגרײט. אָבער אין שטוב איז נישט געװען קײן װאַסער, קײן פײער. פרעסט האָבן געהאַלטן שטאַרקע. די װאַסער-לײטונג האָט נישט געאַרבעט, די רערן זענען פון פראָסט פאַרפרױרן געװאָרן. װאַסער האָט מען געמוזט ברענגען פון ברונעמס צו שלעפּן, פון אַ צװײטער גאַס. קײן קױלן זענען נישט געװען. די מענטשן האָבן דאָס מיסט אין די נעכט דורך די פענצטער אין די הױפן געװאָרפן, אױף די גאַסן.

פון דעם רײכן הױז זײנעם, אױף קאַמיענני אָסטראָװסקי פּראָספּעקט, זענען זיך די מענטשן צעלאָפן. אױף זײער אָרט האָבן זיך אַרבעטער אַרײנגעצױגן, רױט-גװאַרדײער. זײ האָבן צוגענומען דאָס מעבל, צעבראָכן, צעקלאַפּט, אײזערנע אױװעלעך אַרײנגעשטעלט, רערן דורך די װענט דורכגעהאַקט און דורך די אױסגעבראָכענע שױבן דורכגעצױגן דעם רױך. די דינערשאַפט איז זיך צעקראָכן, אַװעק אין די דערפער, צו זײערע אײגענע, צו עסן דאָס דאָרפישע ברױט און קאַרטאָפל און צו װאַרעמען זיך בײ די גרױסע אױװנס. אַלע טאָג זענען אַנדערע סאָלדאַטן און מאַטראָזן אַרײנגעקומען צו אַשכנזין אין הױז און אים אַרױסגעשטופּט פון זײנע צימערן אַלץ װײטער.

— דו, פאָטערל, פון װאָסערע לײט ביסטו ? — האָבן זײ אים געפרעגט און געקוקט מיט פאַרדאַכט אױף זײן אָנגעעױגענער פּראָלעטאַרישקײט, װאָס האָט גאָר נישט געפּאַסט צו די טײערע מעבלען פון זײנע צימערן.

אשכנזי האָט זיך פאַררוקט אין אַ װינקל פאַר די צעװאקסענע דעקאָלטירטע מאַטראָזן, װאָס האָבן געװײעט מיט שמחה, הפקרות, גערעכטיקײט און רציחה צוזאַמען.

— איך בין פון די מלחמה-אַנטלאָפענע פון פּױלן, — האָט ער געענטפערט מיט אַ רחמנות-קול.

— װעסטו זיך, פאָטערל, אַ ביסעלע אַרײנרוקן, — האָבן די מענער מיט רױטע געזיכטער געזאָגט מיט שפּאַס. — צופיל פּלאַץ פאַרנעמסטו פאַר אײן מענטש אין דער איצטיקער צײט, און זאַכן האָסטו אױך צופיל, אַ מעבל-קראָם אַ גאַנצע.

זײ האָבן אים גערוקט פון צימער צו צימער, ביז ער איז בײ אײנעם געבליבן. אין די שכנותדיקע צימערן האָבן זיך די סאָלדאַטן באַזעצט, די מאַטראָזן. זײ האָבן מיט שמחה די טײערע מעבלען זײנע צעהאַקט און אין די קאַמינען און בלעכענע אײװעלעך געװאָרפן. יעדער האַק האָט בי-

די ברידער אַשכנזי

555

אַשכנזין אין האַרץ אַ שניט געטאָן. זײ האָבן מײדן געבראַכט, הוליאַנקעס געמאַכט, הײמישן פּױערשן בראנפן, „סאַמאָגאָן", גלעזערװײז געטרונקען, אױף האַרמאָשקעס געשפּילט, געטאַנצט, געלאַכט און מיט די מײדן זיך פרײלעך געמאַכט. אַשכנזי איז געלעגן בײ זיך אין שטוב אין גרױסן ברײטן בעט, צוגעדעקט מיט אַלע קאָלדרעס און פון אױבן מיט דעם סױבלענעם פּעלע, כדי נישט געפרױרן צו װערן אין די נעכט, װען די רערן אין די װענט פּלאַצן פון פראָסט. אָן ליכט, אָן פײער און װאַסער, איז ער געלעגן והאָך אין די גרױסע װינטער-נעכט און קײן אױג נישט געקאָנט צוטאָן. אײ די שכנותדיקע צימערן האָבן די מאַטראָזן געהוליעט, געזונגען, געקושט זיך און געשלאָגן זיך. אַשכנזי האָט אױסגעשפּיצט זײנע אױערן צו דער פרײד פון די מענטשן, װאָס האָבן גאָרנישט, װאָס יעדער טאָג שטײען זײ גרײט צום שלאַכט, און ער האָט זײ מקנא געװען. די װענט האָבן געקנאַקט פון זײערע געלעכטערן, פון זײערע טענץ און קולות. אַלע שװאַכקײטן, שטעכענישן אין די זײטן, ציאונגען בײם האַרץ, ברענונג אין די געדערעם פון די שלעכטע עסנס, מאָגן-קראַמפן, אַלע חולאתן, װאָס האָבן זיך געהאַלטן בײ אים אין זײן עלטערן גוף און נישט אַרױסגעקראָכן אין זײן פריערדיקער פאַרנומענקײט, אין זײן רױשיקן לעבן און שאַפן, זענען איצט אַרױסגעקראָכן, אין קלײנעם קערפּער זײנעם אַרומגעקרײזט, געקװעלט, גענאָגט. אַפילו קײן ביסל װאַרעם װאַסער איז נישט געװען, אַפילו קײן אָרט פאַר אַ מענטשלעך געברױך איז נישט געװען אין דער אײגענער שטוב זײנער, װאָס איז געװען אָנגעשטעלט און אָנגעװאָרפן מיט זאַכן. דער פראָסט האָט אַלץ מיט פײכטקײט און אײזיקײט באַדעקט.

נײן, דער מענטש װאָס האָט געקענט פירן גרױסע פאַבריקן און געשעפטן, מאַכן פאַרמעגנס, דערטראַכטן זיך צו די גרעסטע אײנפאַלן און קאָמי בינאָציעס, האָט נישט געקענט באַזאָרגן זײן קלײנעם גוף, בלײבנדיק אַלײן אָן דינער און משרתים.

זײ האָבן געלאַכט פון אים, די מײדן אין די שטיװל, די יונגען אין די פּעלצלעך, װען ער פלעגט בײטאָג מיט דעם כינעזישן פּאָרצעלײענעם קרוג גײן אין אַ זײטיק געסל צום ברונעם נאָך װאַסער. ער האָט זיך געגליטשט אױף דעם פאַרפרױרענעם ברוק, אױף װעלכן אַלע אַנדערע זענען געגאַנגען װי אױף ברעטער. ער האָט אומגעשיקט צוגעבונדן דעם אױער פון קרוג בײ דעם שטריק פון ברונעם און שליממזלדיק געשעפּט, שיר נישט אַרײנפאַלנדיק אין ברונעם אַרײן. ער האָט מער פאַרגאָסן װי אַהײמגעטראָגן. זײן האַנט, װאָס האָט אַזױ גיך געאַרבעט מיטן בלײשטיפט אױף אַלע פּאַפּירן, טישטעכער, טישן, בײם רעכענען און חשבונען װי אַזױ געלט צו מאַכן, האָט נישט געקאָנט אױפהױבן קײן האַק צו צעהאַקן עפּעס אַ חפץ פון שטוב און אָנצוּװאַרעמען אַ ביסל טײ פאַר זיך. ער האָט אָנשטאָט אין האַרטן האָלץ שיר נישט אין די אײגענע פיס זיך געטראָפן. אין שטוב איז געװען בײ אים אַ מושב. ער איז געװאָרן אָפּגעלאָזן, פאַרװאָרלאָזט.

556

די ברידער אַשכנזי

װי אײביקײטן האָבן זיך געצױגן בײ אים די לאַנגע װינטער נעכט אָן שלאָף. ער האָט אױפגעכאַפּט יעדער שאָרך, יעדער קנאַל פון אַ ביקס אין גאַס. אָפטמאָל זענען שריפות געװען אין די נעכט. פון די בלעכענע אױװעלעד, װאָס מען האָט אומעטום אַרײנגעשטעלט, פון די רערן, װאָס מען האָט דורכגעצױגן דורך טיר און פענצטער, האָבן זיך שטובן אָנגעצונז-ן. קײן װאַסער איז נישט געװען, די פײערלעשער זענען אַפילו נישט געקומען. װי דאָרפישע י שײערן האָבן די גרױס-שטאָטישע מױערן געפלאַקערט אין די נעכט, הפקר און פרײ, באַלױכטנדיק די פינצטערע גאַסן. די יאָטערן פון די מענטשן האָבן אָפּגעשלאָגן זיך מיט זײערע ציטערנדיקע װיזיערקולות װײט אין דער נאַכטיקער שטילקײט.

נאָך מער האָט אַשכנזי אױסגעשפּיצט זײנע אױערן צום גלאָק פון טײער. נאַכט בײ נאַכט זענען רעװיזיעס געװען. אין מיטן נאַכט זענען באַװאָפנ ע מענער באַפאַלן די הײזער, די געװעזענע רײכע און מיוחסים פון די בעטן אַרױסגענומען און דורכגעזוכט די שטובן. מיט די באַיאָנעטן זענען די סאָלדאַטן אין די מאַטראַצן אַרײנגעקראָכן, איבערגעקערט, איבערגענישטערט. מען האָט געזוכט געװער, געהײמע פּאַפּירן, אױסבאַהאַלטן גאָלד און בריליאַנטן.

אַשכנזי האָט קײן געװער נישט געהאַלטן, אױך נישט קײן פאַרדעכטיקטע פּאַפּירן. אים איז גאָרנישט אָנגעגאַנגען אין דער פרעמדער רוסישער שטאָט, װוּ ער איז איצט געבליבן פאַרשטעקט. אַזױ לאַנג האָט די שטאָט פאַר אים געהאַט אַ רײץ, װי לאַנג זי האָט אים געדינט, גוטע געשעפטן געגעבן, געלט, פאַרמעגנס. איצט איז זי פאַר אים געװען פרעמד, װי אַ װאָקזאַל, פון װעלכן מען אײלט זיך װאָס גיכער צו דער הײם. אמת, די נײע מענטשן פון דער שטאָט האָבן אים אַ סך שלעכטס געטאָן. זײ האָבן אים באַרױבט, באַגזלט, װי די גזלנים אים פאַרן האַלדז געכאַפּט און אַרױסגעטריבן פון זײנע הײזער, פאַבריקן, בענק. זײ זענען װערט מען זאָל לעבעדיקע פּאַסן פון זײ שינדן, אָבער נישט ער האָט געטראַכט זיך צו פאַרנעמען דערמיט. זײער סוף װעט קומען, איז ער געװען זיכער, װײל אַזעלכע זאַכן קאָנען נישט אױסהאַלטן. די װעלט װעט נישט שװײגן. אָבער טאָן װעט דאָס די װעלט, האָט ער געװוּסט, נישט ער. ער, אַשכנזי, איז אַ געשעפטס ימאַן , אַ פאַבריקאַנט, ער האָט אײן זאַך צו טאָן, צי האַנדלען און מאַכן געלט. שלאָגן זיך, אַרומקריכן אין די גאַסן מיט די ביקסן, האַלטן רעװאָלװערן, דאָס איז נישט זײן זאַך.

נײן, ער האָט נישט מורא געהאַט פאַר די מענער, זײ זאָלן בי.י אים געפינען געװער אָדער געהײמע פאַפּירן. ער האַלט נישט פון אַזױנע זאַכן. אָבער אַנדערע פאַרבאָטענע זאַכן האָט ער געהאַט. ערשטנס, האָט ער אין די אומרואיקע טעג אַביסל סחורות פון זײנע לאַגערן אַרױסגעפײזיט און באַהאַלטן זײ אין קעלערס אױף יעדער צופאַל, פאַרשטעקט זײ צװישן באַקאַנטע און הײמישע. היפּש דערפון איז געלעגן אױך אין די אײגענע

די ברידער אַשכנזי

557

קעלערס אין הױף, זײער פּרײז איז געװאקסן מיט יעדן טאָג. אַשכנזי האָט געװאָלט פון זײ פּטור װערן װאָס פריער, פאַרקױפן זײ פאַר װיפל עס װעט זיך לאָזן, אַבי אַרױס פון זײ. אָבער עס איז שװער געװען עפּעס צו טאָן דערמיט. נישט מען האָט געקאָנט די סחורות איבערפירן עפנטלעך, נאָר בסוד סודות, נישט מען האָט געקאָנט צונױפקומען זיך מיט סוחרים. אַלע זענען געװען צעטומלט, דערשראָקן.

צװײטנס, האָט ער פאַר דער צײט געהאַט אַװעקגעלײגט אַ ביסל בריליאַנטן, גאָלד, װאָס ער האָט אױסבאַהאַלטן נישט אין די סעיפן, נאָר פאַרשטעקט אין באַהעלטענישן בײ זיך אין שטוב, אין גאָר באַהאַלטענע ערטער, װאָס קײנעם װעט נישט אײנפאַלן צו זוכן. די בריליאַנטן האָט ער אַלײן אין די נעכט אין די מלבושים אײנגענײט מיט קרומע אומגעשיקטע נעט, אין סױבעלנעם פּעלץ, אונטער די קאָלנערס פון די װינטער-מאַנטלען. מען זאָל עס מיט דער האַנט נישט דערטאַפּן. ער האָט זיך געריכט אױף דעם אומגליק, דאָס האַרץ האָט אים געזאָגט, אַז עפּעס שלעכטס װעט אָנקומען אין דעם לאַנד, און ער האָט זיך אָנגעגרײט קאָסטבאַרקײטן אױף דער שװאַרצער שעה, װען זי װעט קומען.

ער האָט געװאָלט אַנטלױפן פון דער שטאָט, װאָס אַ חוץ רױטע שלײפן, באַפעלן אױף די מױערן, באַװאָפנטע מענער, פולע גאַסן מיט רײד און פּראָקלאַמאַציעס, האָט זי גאָרנישט, קאָן זי אים גאָרנישט געבן. בלױז געפאַר האָט זי פאַר אים פאַרמאָגט. אָבער אַרױספאָרן איז געװען שװער. מען האָט געמוזט האָבן דערלױבענישן אַלערלײ, פּאַפּירלעך, און אַשכנזי האָט קײן חשק נישט געהאַט צו דרײען זיך צופיל אין די רױטע אַמטן, װוּ עס זיצן די נײע לײט, די מענער מיט די היטלען אױף די קעפּ און די װײבער מיט די פּױערישע טיכלעך. ער האָט װאָס װײניקער געװאָלט לאָזן זיך הערן מיט זײן נאָמען אין דער שטאָט, װוּ דער לאָדזשער פּאַװעל שטשינסקי איז געװען דער קאָמענדאַנט. ער האָט אים נאָך געדענקט פון לאָדזש, דעם שטשינסקין, נישט אײנמאָל אין פינפטן יאָר עסקים געהאַט מיט זײנע לײט, די שטרײקערס. ער האָט געװוּסט, אַז גאָרנישט קײן גוטס קאָן ער דערװאַרטן פון אָט דעם פּאַרשױן, װאָס לעבן און טױט איז איצט בײ אים אין די הענט.

איבעריקנס האָט מען קײן געלט נישט געקאָנט אַרױספירן, אַ חוץ אַ קלײן ביסל פּאַפּיר-באַנקנאָטן, װאָס האָבן אַ קלײנעם װערט. אַשכנזי האָט געװאָלט אַנטלױפן פון לאַנד, קײן אױסלאַנד זיך אַרױסקריגן, כדי פון דאָרט צוריק אַרײנצוקריגן זיך קײן לאָדזש. אָבער אַרױספאָרן אָן די אוצרות זײנע האָט ער נישט געקאָנט. װאָס װעט ער טאָן אױף דער גרױסער װעלט אָן געלט ? און אַרױספאָרן מיט די אוצרות איז געװען אַ סכנה. מען האָט געזוכט אױף טריט און שריט. פאַר אַזעלכע זאַכן קאָן מען װערן מיט אַ קאָפּקירצער קירצער אין די איצטיקע צײטן. ער האָט געזוכט װי אַזױ זיך אַרױסצוקריגן פון לאַנד געהײם, דורך אײגענע געניטע מענטשן, דורך גוטן כאַבאַר. אָבער

558

די ברידער אַשכנזי

נישט אַזױ לײכט איז געװען אַזעלכע מענטשן צו קריגן, װעמען זיך אָנצוטרױען. די גאַנצע װעלט איז פול מיט שװינדלער און באַטריגער. און ער איז דערװײל געזעסן אין דער שטאָט װי אױף הײסע קױלן. ער האָט געלעבט דערפון, װאָס ער האָט חפצים פון שטוב אַרױסגעטראָגן אױף די מערק צו פאַרקױפן, אַלײן שפּײז זיך אײנגעקױפט בײ די פּױערטעס, אַלײן אַ לעפל עסן זיך אָפּגעקאָכט. די אוצרות האָט ער געהאַלטן אױף אַרױסצוקריגן זיך פון דער גיהנום-שטאָט, װען די גוטע שעה װעט קומען.

אין ער האָט געציטערט אין די נעכט, געשראָקן זיך פאַר יעדן קלאַפּ, פאַר יעדן קלונג אין טױער, פאַר יעדן שאָרך אױף די טרעפּ, צי מען גײט נישט אַמאָל מיט אַ רעװיזיע, צי מען קומט נישט נאָך זײנע אוצרות און זײן לעבן. ער האָט זײ אָפט געזען אױף די גאַסן, די לאַסט -אױטאָמאָבילן מיט די אַרעסטירטע, אַרומגערינגלט מיט זעלנער און ביקסן, אַרעסטירטע פאַר אַלטן יחוס. פאַר אױסבאַהאַלטן סחורות, פאַר שפּעקולאַציע. מען האָט נישט הױך גערעדט אין שטאָט װעגן זײער גורל, מען האָט מורא געהאַט אַ װאָרט פאַר די ליפּן אַרױסצוברענגען, אָבער געמורמלט האָט מען, אַז זעלטן װער עס קומט צוריק פון די, װאָס מען פירט זײ אַװעק מיט די לאַסט-אױטאָמאָבילן. ער פאַרטיקט זיך מיט זײ גיך אָפּ, פּאַװעל שטשינסקי. אין די פינצטערע נעכט, זאָגט מען, פירט מען זײ הינטער דער שטאָט אַרױס, מען ראַמט זײ אָפּ און מען פאַרװארפט זײ אין גריבער, װאָס קײנער װײסט אַפילו נישט װוּ זײער געבײן איז אַהינגעקומען. דערפון זאָל דאָס שטאַמען דאָס קלאַפּן פון לאַסט-אױטאָמאָבילן אין די נעכט, דאָס קנאַלן פון ביקסן.

אַשכנזי איז אומרואיק געלעגן אונטער די איבערגעדעקטע קאָלדרעסאון און סױבעלנעם פּעלץ אין די שלאָפלאָזע נעכט. ער האָט אױפגעציטערט בײ יעדן שפּרונג פון אַ מײזל, בײ יעדן טראָט, װאָס האָט זיך אָפּגעשלאָגן אין דער גאַס. כאָטש זײנע אוצרות זענען געװען באַהאַלטן, פאַרשטעקט, פארנײט, האָט ער געציטערט פאַר זײ. װער װײס, צי די סאָלדאַטן מיט זײערע עלטסטע װעלן זײ נישט אױסגעפינען, צונעמען זײ בײ אים, אין טורמע אים אײנזעצן, אָדער אפשר גאָר אַװעקפירן מיט די לאַסט-אױטאָמאָבילן אין די נעכט.

ער איז נישט געװען זיכער מיט די שכנים אין הױף, װאָס האָבן געקענט אים פון די פריערדיקע צײטן. אמת, זײ פלעגן אים אַלעמאָל שײן באַגריסן, די היטלען פאַר אים אַראָפּנעמען. אָבער איצט איז זײער צײט, זײ קאָנען מסרן אױף אים. נאָך װײניקער גלױבן האָט ער געהאַט אין די מאַטראָזן און סאָלדאַטן, װאָס האָבן זיך באַזעצט אין זײן דירה. ער האָט אַלעמאָל דערװאַרט, זײ זאָלן פּלוצלונג אױסהאַקן די טיר פון זײן שטוב, װאָס ער האַלט פאַרקײטלט און פאַרריגלט, זײ זאָלן אים צונעמען דאָס לעצטע און אים אַ קױל אין קאָפּ געבן, אָדער גאָר דערשטיקן, אַז אַ האָן זאָל נישט קרײען. קײנער װעט נישט װיסן אַפילו װוּ זײן געבײן איז אַהינגע-

די ברידער אַשכנזי

559

קומען. װי אַ הונט װעט מען אים ערגעץ באַגראָבן, צוזאַמען מיט גױים און שלעפּער.

עלנט, פאַרלאָזן, אַלײן איז געװען מאַקס אַשכנזי אין די נײע טעג אין אין דער שטאָט, װאָס האָט זיך איבערגעקערט, אַ רחמנות האָט אים ארומגענומען אױף זיך אַלײן, אױף זײן עלנט לעבן.

צו װאָס איז ער געקומען דאָ אַהער, אין דער פרעמדער רוסישער שטאָט ? נאָך געלט איז ער געקומען. ער האָט זיך אױף רוסלאַנד אָריענטירט, פון דער אײגענער שטאָט געלאָפן, די סחורה אַרױסגעפירט, די מאשינען פון דער פאַבריק צוגענומען, אַ תּל געמאַכט פון זיך, פון געשעפט, פון דער פאַבריק, פון פּאַלאַץ. דאָס אײגענע װײב איבערגעלאָזט, כאָטש זי האָט אים געבעטן, ער זאָל בלײבן. ער האָט געװאָלט געשעפטן מאַכן אין דער רוסישער שטאָט, מיליאָנען, װאָרעם ער האָט אין די דײטשן נישט געגלױבט, דעם צוטרױ פאַרלױרן צו דער שטאָט, אָפּגעריסן פון רוסלאַנד. ער האָט טאַקע געמאַכט אַ פאַרמעגן, מיליאָנען געזאַמלט, דאָס געלט איז אַלײן דאָ אים אין די הענט אַרײנגעלאָפן. אָבער װאָס איז געװאָרן דערפון ? גאָרנישט. הױל און נאַקעט איז ער אַרױס פון אַלעמען, צום טײװל איז זײן גאַנצע מי, אַרבעט און אָנשטרענגונג געגאַנגען. ער האָט זיך אַפילו נישט פאַרגונען אָפּצועסן װי געהעריק, נישט אױסצושלאָפן זיך אין די נעכט, כאָטש ער האָט שױן די אַלטקײט דערפילט. איצט איז דאָס אַלץ פאַרן רוח אַװעק, פאַר די פאָניעס מיט די צעריסענע שינעלן.

זײן קאָפּ, זײן איבערקליגלען זיך, פאַרפירט אים אַלעמאָל צום טײװל. נײן, מען דאַרף נישט אַזױפיל איבערטראַכטן, מען דאַרף לעבן װי עס לאָזט זיך, נעמען פון לעבן װי עס גײט, װי זײן ברודער יעקב-בונט.

מיט קנאה האָט ער געטראַכט איצט װעגן דעם ברודער זײנעם, װעמען ער האָט שטענדיק אַזױ געהאַסט. איצט האָט ער צו אים קײן שנאה מער נישט געפילט, ער האָט אים בלױז מקנא געװען. ער איז פאַרבליבן אין לאָדזש. ער לעבט זיך מסתמא אַ גוט, רואיק לעבן, אין מנוחה און אין זיכערקײט. ער האָט נישט איבערגעטראַכט, נישט געקלערט אַזױפיל, נישט געשפּרונגען פון דער הױט. ער איז פאַרבליבן אין לאָדזש װי אַ סך אַנדערע, געלאָזט גײן מיטן געװײנלעכן װעג. איצט זיצט ער אודאי מיט זײן גערטרוד און מיט די קינדער, װאָס זײ האָבן.

ער האָט זיך דערמאָנט אין זײן גערטרוד. אַ װױל מײדל געװען, — האָט ער געטראַכט װעגן איר דאָס ערשטע מאָל, — אַ שײנע און אַ קלוגע, מיט אַ מאַנסבילשן קאָפּ. װאָסער גליק דער יעקב-בונם האָט, זי אָנצוקריגן פאַר אַ װײב ; זי, װאָס װאָלט געקאָנט זײן זײן טאָכטער. ער איז אַפילו אױף דער חתונה בײ איר נישט געװען, אין שטוב צו איר קײנמאָל נישט געקומען, אַ פרעמדער געװען. אים האָט עס פאַרדראָסן איצט אין די שלאָפלאָזע נעכט, ער האָט פאַראיבל אױף זיך געהאַט, געפרעסן זיך דערפאַר. פון גערטרודן איז ער אַריבער טראַכטן װעגן זײן זון, איגנאַצן. ער מוז

560

די ברידער אַשכנזי

שױן איצט זײן אַ מענטש אין די יאָרן. ער האָט געפּרוּװט בײ זיך אין געדאַנק אַרױסרופן זײן בילד, אָבער ער האָט נישט געקאָנט. עפּעס צערונען און אָפּגעװישט איז אַלץ געװען. װי װאָלט ער אים איצט געװאָלט זען. אמת, ער איז קײן לײט נישט געװען, אַ קאָפּ געהאַט אַ גראָבן, און אים, דעם אײגענעם פאָטער, שנאה אַרױסגעװיזן. דאָך װאָלט ער אים איצט געװאָלט זען, װיסן װאָס איז מיט אים, װי אַזױ זעט ער אױס, װי אַזױ לעבט ער. מעגלעך, אַז ער האָט שױן גאָר ערגעץ אַ פאַמיליע, אַ װײב, קינדער. און אפשר, אפשר איז גאָר חלילה מיט אים עפּעס געשען ? ער האָט געהערט, אַז ער זאָל האָבן פרײװיליק אַרײן אין דער אַרמײ צו די פראַנצױזן. אים האָט אַלעמאָל געצױגן צי פּוסטע זאַכן, צו גױאישע און װילדע. װער װײסט, צי ער איז נישט פאַרװוּנדעט, אָדער, חלילה, נאָך ערגער ? אַשכנזי האָט אַ ציטער געטאָן פון געדאַנק.

פון דעם זין איז ער אַריבער צו איר, דינהלען. װי מיט אַ סך יאָרן צוריק, איז זי אים פּלוצלונג געשטאַנען פאַר די אױגן, אַ יונגע, אַ װײכע, אַ שײנע און רײצנדיקע. מיט װײטיק האָט ער זיך דערמאָנט אין איר, געדענקט זײער לעבן. אמת, זי האָט אים קײן ליבשאַפט נישט אַרױסגעװיזן, פרעמד געװען אים, אָבער אפשר איז זי נישט אינגאַנצן שולדיק געװען. ער איז צופיל געװען פאַרטאָן, פאַריאָגט, נישט פּרובירט זײן לעבן איר, אַרײננעמען זי אין די הענט. דאָס גטן זיך איז גאָר געװען אַ משוגעת. זי האָט עס נישט געװאָלט. ער האָט זי באַלײדיקט דערמיט, פאַר מענטשן מבײש געװען. מיט געװאַלט האָט ער אַרױפגעצװוּנגען אױף איר דעם גט. זי האָט אים אפילו שױן דעמאָלט ליבשאַפט גענומען אַרױסװײזן, קוקן אים אין די אױגן. ער האָט צו איר גאָרנישט געהאַט. זי האָט אַלעמאָל שטענדיק זיך לײטיש געפירט, קײן חרפּות און בושות, װי אַנדערע װײבער אױף זײערע מאַנען, אױף אים נישט געבראַכט, זײן נאָמען נישט באַשמוצט. גראָד װען זי איז געװאָרן אַן אַנדערע, גענומען רעדן װעגן לעבן װי לײטן, װעגן נחת פון קינדער, איז אױף אים אָנגעפאַלן דאָס משוגעת זי צו גטן.

ער האָט זי ליב געהאַט, האָט אַשכנזי געדענקט, אַפילו בײם גט האָט זי זײער שײן אױסגעזען. אָבער ער האָט זי אָפּגעװאָרפן פון זיך, פאַרביטן אױף דער מאַדאַם מרגליות. זי איז אַ קלוגע, דאָס נײע װײב זײנס, װאָס איז איצט אין לאָדזש אַלײן פאַרבליבן. כאָטש זי האָט קײנעם אין לאָדזש נישט געהאַט, איז זי פאַרבליבן דאָרטן, כדי עו היטן זײן פאַרמעגן. זי איז אַ מענטש מיט שכל, אַכט אים, האַלט אים בכבוד. אָבער קײן גליק האָט ער בײ איר קײנמאָל נישט געהאַט. זי איז געװען עלטער פאַר אים, מיאוס. ער האָט קײנמאָל בײ איר נישט געקאָנט געפינען קײן גליק נאָך די האַרטע טעג פון האַנדל, קריגערײ און רײסעניש, קײנמאָל נישט געקאָנט אַרײנגראָבן זײן קאָפּ אין איר שױס און פאַרגעסן אין אַלע פּײן, װאָס פאַרשװינדן אין ליבע, װאַרעמקײט און גליק. אַ חבר איז זי אים געװען, נישט קײן װײב. פוסט זענען געװען די נעכט מיט איר, אומזיניק. דינהלע איז נאָך װי אַ

די ברידער אַשכנזי

רױז געװען, װען ער איז אַװעק פון איר. און צוליב װאָס האָט ער עס געטאָן ? צוליב געלט, פאַרמעגנס. איצט האָט אַלץ דער טײװל גענומען. עלנט, אַלײן, איז ער אין דער פרעמדער שטאָט, גרײט אומצוקומען װי אַ הפקרדיקער הונט. און אַלץ װאָלט דאָך געקאָנט זײן אַזױ אַנדערש, אַזױ גלײך, גליקלעך, מיט װײב, קינדער און נחת.

אַ מיטלײד האָט אים אַרומגענומען אױף זיך אַלײן, אַ רחמנות אױף זײן לעבן, װאָס ער האָט מיט די אײגענע הענט צעבראָכן. תּמיד האָט ער געטאָן אַלץ, אַבי זיך אַלײן שלעכטס צו טאָן.

מיט טרײסט האָט ער געטראַכט װעגן דעם, װאָס ער האָט עפּעס איבערגעלאָזן אין לאָדזש. אַ פאַבריק, אַ פּאַלאַץ, הײזער. עס איז באַשערט געװען ער זאָל נישט אַלע בריקן פאַרברענען הינטער זיך. איצט װעט ער זיך קאָנען צוריקקערן דאָרט. אָ, ער װעט שױן װיסן איצט װי אַזױ צו לעבן. ער װעט שלום מאַכן מיט די קינדער, מיטן אײגענעם ברודער. אומזיסט און אומנישט האָט ער זיך שטענדיק אַרומגעקריגט, אָפּגעריסן זיך פון אַלעמען און אַלץ. ער װעט שױן קליגער זײן, די צײט האָט אים געלערנט, אַ גוטע לעקציע געגעבן. אַפילו איר, דינהלען, װעט ער זײן פרײנטשאַפט אַרױסװײזן, אַרױסהעלפן איר. װער װײסט, װי אַזױ עס גײט איר דאָרט ?

מיט מענטשן װעט ער לעבן גוט, נישט אײנרײסן מער, נישט זײן אַזױ האַרט. נישטאָ פאַר װאָס זיך מוסר-נפש צו זײן. דער מענטש טראכט און גאָט לאַכט. מען דאַרף נישט פאַרזאָרגן קײן װעלט, מען דאַרף נישט אײנרײסן. ער װעט צדקה געבן, גוטע זאַכן טאָן. אַבי נאָר ער זאָל אַרױס פון דאַנען, אַנטלױפן פון דעם גיהנום, פון דער פרעמדער רוסישער שטאָט, װאָס אױסער געפאַר האָט זי גאָרנישט מער פאַר אים. זאָל ער נאָר צוריקקומען קײן לאָדזש, צו זײן געבורטס-שטאָט, צו אײגענע, ער װעט שױן דאָרט עפּעס אױפטאָן. נישקשה, אַשכנזי איז נאָך אַשכנזי. אַזעלכע פאַר-קױפט מען נישט דרײ פאַר אַ גראָשן. ער האָט אין פּעטערבירג געמאַכט אַ פאַרמעגן און ער װעט אױך דאָרט צוריק װערן דער אַמאָליקער. ער קאָן גאָרנישט אױפטאָן אין אַ לאַנד, װאָס איז משוגע געװאָרן, װוּ ער, אַשכנזי, דאַרף גאָר, צוזאַמען מיט שקאָצים און שיקסעס, גײן נאָך װאַסער, האַקן האָלץ, דינגען זיך אױפן מאַרק מיט פּױערטעס איבער אַ פלעשל מילד. אָבער אין לײטישע מדינות, צװישן מענטשן, װוּ מען האַנדלט און מען װאַנדלט, װעט ער װײזן זײן כוח און אַפילו מיט די דײטשן קאָן מען אױך אױסקומען. די װעלט איז אומעטום אַ װעלט, װוּ עס איז גאָר נישט איבערגעקערט מיטן קאָפּ אַראָפּ און די פיס אַרױף. ער װעט זײ װײזן, די דײטשוקעס, אַז ער איז דער חכם, נישט זײ. נישקשה, ער האָט שױן מיט זײ נישט אײנמאָל געשעפטן געהאַט.

ער האָט אַפילו מער נישט חרטה געהאַט אױף זײנע גרױסע היזקות אין רוסלאַנד. כאַפּט עס דער רוח ! זאָלן זײ זיך דערװארגן דערמיט. עס װעט זײ סײ-װי-סײ אױספאַלן באָקאָם. זײ װעלן בלױז דאָס לאַנד חרוב

די ברידער אַשכנזי

מאַכן. ער פאַרגינט זײ, זאָלן זײ נעמען, זאָל זיך אים דאַכטן, אַז אַ פײער איז אַראָפּ פון הימל און אַלץ פאַרברענט, אַז אַ מגפה איז געקומען, אַן אָנשיקעניש. װאָס איז געװען איז געװען. מסתמא איז אַזױ באַשערט, דער עיקר איז, ער זאָל קאָנען אַרױס פון דאַנען, אַרױסקריגן זיך. דאַנקען גאָט, װאס אים איז אײנגעפאַלן נישט אַרײנצולײגן אין סעיף נאָר צו האַלטן בײ זיך, אַביסל בריליאַנטלעך, גאָלד, אױך סחורות באַצײטנס אָפּשטעקן פאַר א לײטישן מקח, מען זאָל אַרױס בשלום מיטן גוף פון דעם װילדן לאַנד, װעט מען שױן מיט גאָטס הילף נישט פאַרלױרן גײן. מיט געלט קאָן מען נאָך אין לײטישע מדינות אַלץ אױפטאָן. אַבי אַרױסקריגן זיך פון דעם גיהנום.

ער איז גרײט געװען, אַשכנזי, אַװעקצוגעבן אַ גרױסע סומע. אין גאָלד צאָלן, אַבי מען זאָל אים דורך אַ זיכערן װעג אַרױספירן מיט זײן ביסל אָפּגעשפּאָרט פאַרמעגן פון דאַנען, און װאָס פריער, װײל דערנאָך קאָן זײן צו שפּעט.

נישט לײכט איז עס געװען. זײנע נאָענטע און באַקאַנטע זענען זיך צעלאָפן, אױסגערונען אין די ביטערע טעג. אין די הײזער, װוּ פריער זענען געװען אײגענע, טרעפט מען איצט אָן סאָלדאַטן אַלערלײ, מאַטראָזן און אַרבעטער, װאָס װילן אַפילו רעכט נישט ענטפערן, װען מען פרעגט זײ אױף פריערדיקע באַלעבאַטים. צװישן די נײע לײט, די איצטיקע מיוחסים, האָט ער קײן באַקאַנטע נישט געהאַט. נישט לײכט איז געװען צו טאָן עפּעס, סײ פון די סחורות פּטור צו װערן, סײ אַרױסקריגן זיך. א מורא איז געװען אַ װאָרט נאָר אַרױסצורעדן. אָבער אַשכנזי האָט דעם מוט נישט פאַרלױרן. כאָטש ער האָט שױן אין זײן לעבן געזען, אַז אױסער געלט האָבן מענטשן אױך אַנדערע זאַכן פאַר װאָס זײ גיבן אַװעק דאָס לעבן, פאַראַן פאַנטאַזיאָרן אַלערלײ, צעדרײטע, װאָס װילן אַלײן נישט לעבן און לאָזן אַנדערע דאָס לעבן נישט באַקומען, האָט אַשכנזי פונדעסטװעגן פאַרשטאַנען, אַז בלױז געצײלטע זענען משוגעים. מערסטנס מענטשן זענען בײם שכל, װײסן װאָס אַ מטבע איז און װילן כאַפּן אַ פאַרדינסטל. אזױ איז געװען, אַזױ איז און אַזױ װעט זײן.

. ער האָט זײ געקענט, די אַלע כאַבאַרניקעס בײ אַלע צײטן און רעגירונגען, און ער איז געװען זיכער, אַז אױך צװישן זײ, די איצטיקע הערשער, זענען דאָ גענוג בעלנים אױף אַ גיט פאַרדינסטל, זענען פאַראַן חברהלײט, װאָס מײנען נישט די הגדה, נאָר די קנײדלעך. מען האָט גענוג גע ירעדט רעדט אין גאַס װעגן די נײע, װאָס פאַרקױפן אױף די מערק די זאַכן, װעלכע זײ רעקװיזירן בײ די רײכע פאַר די אָרעמע. אַשכנזי האָט גאָרנישט געטראַכט אַנדערש. ער איז געװען זיכער, אַז פּונקט װי בײ די אַלטע טשינאָװניקעס, אַזױ אױך בײ די איצטיקע אין די לעדערנע רעקלעך, קאָן מען פאַר א רובל אַלץ מאַכן. דער אומגליק איז נאָר, װאָס מען װײסט נישט װי אַזױ צו זײ צוצוגײן, מ'װײסט נישט װער עס איז בײם שכל און װער עס נעמט

די ברידער אַשכנזי

563

טאַקע ערנסט אָט די אַלע פּלױדערײען אױף די מיטינגען. נאָך ערגער דערפון איז דאָס, װאָס אַפילו מיט קײן אײגענעם ייִד איז מען נישט מער זיכער. אַמאָל, האָט אַשכנזי געװוּסט, איז אַ ייִד געװען זיכער, אַז װען אײנער הײסט מענדל, מעג מען עסן פון זײן פענדל. איצט איז געװאָרן אַ צײט, אַז אײן גאָט זאָל זיך דערבאַרעמען. די ייִדן בײ די רױטע לײט זענען נאָך ערגער װי די גױים. אַ ייִד איז בײ זײ גאָרנישט. נישטאָ, זאָגן זײ גאָר, קײן ייִד און גױ, בלױז בורזשוען און פּראָלעטאַריער.

אַשכנזי האָט אַ סך געטראַכט אין די שלאָפלאָזע נעכט װעגן צוקריגן זיך צו עמעצן פון די נײע, און טאַקע צו אַ גדול אַלײן, כדי מיט אים אָפּצומאַכן דאָס געשעפט, לײטיש באַלױנען אים דערפאַר און כשר ױשר אַרױסצוקריגן זיך פון דער שטאָט ערגעץ צו אַ גרענעץ. ער איז גרײט געװען צו לאָזן זיך װוּ נאָר עס װעט זיך מאַכן, אַפילו ביז יאַפּאַן און כינע, אַבי אַרױס פון דעם לאַנד. קײן זאַך איז פאַר אים נישט װײט געװען, נישט שװער געװען. ער איז אױך געװען זיכער אין דעם, אַז עפּעס װעט שױן אונטערקומען. װי שטײט עס : יגעתי ומצאתי — אַז מען מען זוכט, געפינט מען. און געפינען דאַרף מען טאַקע גאָר אַ װיכטיקן העכט. אַלעמאָל איז בעסער צו גײן מיטן קאָפּ אײדער מיטן עק, און זיכערער איז עס אױך. װײל װאָס עס קאָן טאָן אַ גרױסער, קאָן נישט קײן קלײנער. נײן, ער האָט קײן ספק נישט געהאַט אין דעם, אַז װען ער טרעפט זיך נאָר מיטן ריכטיקן מענטש, װאָלט ער אַלץ דורכגעפירט. און אַזעלכער װעט אונטערקומען. זיכער װי דער טאָג.

דער עיקר איז נאָר, די פליגל נישט אַראָפּצולאָזן, צו זײן שטאַרק, אין די הענט זיך צו נעמען, מיט צײן און נעגל זיך האַלטן, און נישט אַרײנפאַלן. נאָר נישט אַרײנפאַלן, גאָט באַהיט !

ער האָט גענומען צוריק דערנענטערן זיך צו גאָט, מאַקס אַשכנזי, געדענקען אין אים, נאָך דעם, װי ער האָט אים אין זײנע מסחרים געהאַט פאַרגעסן. ער האָט אַפילו געדאַװנט איצט יעדן טאָג, אין שול געגאַנגען, געלײענט קריאת-שמע בײנאַכט. ער האָט געװארט אױף גאָטס הילף. מיט אײזערנע צװאַנגען האָט ער זיך געהאַלטן, אַבי נישט שװאַך צו װערן. און ער האָט געציטערט אין די נעכט פאַר דעם אוצר זײנעם, מען זאָל אים חלילה נישט צונעמען. אָן דעם, האָט ער געװוּסט, איז ער אַ פאַרפאַלענער, װעט ער אױסגײן פאַר הונגער, װעט ער נישט קאָנען אַרױסקריגן זיך, װעט ער אױסציען די קאָפּיטעס אין דער פרעמדער הפקרדיקער רוסישער שטאָט און באַגראָבן װערן אין אײן אַלגעמײנעם גרוב, אַז אַפילו קײן צײכן װעט נישט בלײבן נאָך אים. ער האָט אױסגעשפּיצט זײנע אױערן פון הינטער די קאָלדרעס און דעם איבערגעדעקטן פּעלץ, ער האָט געשמעקט מיט דער נאָז אַרום, ער האָט אױפגעכאַפּט יעדן שאָרך פון אַ מײזל אין שטוב, װאָס זוכט אומזיסט װאַרעמקײט און שפּײז, ער האָט זיך צוגעהערט צום קנאַקן פון די געפרױרענע רערן, צו די שעפּטשערײען פון די מאַטראָזן

564

די ברידער אַשכנזי

און זײערע געליבטע אין די שכנותדיקע שטובן, צו יעדער סקריפּ פון טױער.

די קנאַלן האָבן גאָרנישט אױפגעהערט, מען האָט נישט געװוּסט װער עס שיסט, װוּ מען שיסט, װעמען מען שיסט. פון צײט צו צײט האָט אַ לאַסט-אױטאָמאָביל זיך צעטראָגן און געװאָרפן מיט אַלע עװיבן אין די פענצטער. אַשכנזי האָט איבערגעדעקט דעם קאָפּ מיט די קאָלדרעס, װי אַ קינד װאָס זוכט שוץ אין קישן, און געמורמלט מיט ציטערנדיקע פאַרטריקנטע ליפּן תּפילות צו גאָט, ער זאָל אים באַשיצן פאַר בײז און אומרעכט און פאַר אַ פריצײטיקן טױט צװישן פרעמדע און שונאים. ,

די קנאַלן פון די ביקסן אין די גאַסן האָבן באַגלײט זײנע שטילע שעפּטשענדיקע נאַכט-געבעטן.

קאַפּיטל דרײצן

דער געזוכטער מענטש האָט זיך באַװיזן מאַקס אַשכנזין. אין גאָטס-הױז האָט ער זיך באַװיזן צו אים, װי אַ גואל.

בײם אַרױסגײן נאָכן דאַװנען פון בית-המדרשל, װוּ ייִדן האָבן געדאַװנט, געזיפצט, גערעדט װעגן קורס פון געלט, װעגן יקרות פון ברױט און װעגן ייִדישקײט, װאָס גײט אונטער, האָט זיך אַ קלײן רונדיק פּאַרשױנדל מיט אַ שמײכלענדיק פּנימל, מיט רונדע שװארצע װאָנצעלעך און מיט קײלעכדיקע שװאַרצע אױגן, כיטרע און קינדערישע גלײכצײטיק, אָפּגעשטעלט לעבן אַשכנזין און פאַר אים זײער טיף און זײער אונטערטעניק אַראָפּגענומען דעם הוט, אַ האַרטן הוט, װאָס זעלטן אַז מען האָט איצט געזען נאָך. אַזעלכע אין דער רױטער שטאָט.

— מאָיאָ פּאָטשטעניע, גאָספּאָדין אַשכנזי ! — האָט דאָס רונדע פּאַרשױנדל באַגריסט אַשכנזין מיט אַ ברײטקײט, נישט װי זײ װאָלטן זיך געטראָפן אין דער רעװאָלוציאָנערער שטאָט, נאָר פאַר די אַלטע גוטע צײטן, װען צו אַ גביר האָט געהערט די װעלט. — זײער צופרידן אײך צו זען, זײער !...

מאַקס אַשכנזי האָט דאָס טשיקאַװע פאַרשױנדל באַטראַכט און נישט געקאָנט זיך דערמאָנען, װוּ ער האָט אים געזען. פאַר דער גאַנצער צײט, װאָס אַשכנזי האָט אױף אים געקוקט, האָט דאָס פּאַרשױנדל נישט אױפגעהערט צו שמײכלען, װײזן די מילד-װײסע צײן פון די קױל-שװאַרצע װאָנצעלעך אַרױס. דערבײ האָט ער אַזױ צוגעהאָלפן מיט אַלע אברים אַשכנזין אין זײן דערמאָנען זיך, װי אַ געטרײע מאַמע, װאָס װיל העלפן איר קינד אין אַרױסקריגן פון זיך אַ ניס, װאָס עס קומט עס שװער אָן.

— נו, נו, נו, — האָט ער אַשכנזין אונטערגעגעבן חיטק, — קוקט זיך גוט אײן, גאָלובטשיק. אוממעגלעך, איר זאָלט זיך נישט דערמאָנען...

די ברידער אַשכנזי

װאָלט עס געװען פריער, פאַרן אומגליק, װאָלט מאַקס אַשכנזי זיך אױף קײן אײן רגע נישט אָפּגעשטעלט מיט אָט אַזאַ אומבאַקאַנט פּאַרשױנדל. גענוג פלעגן זײ אים נאָכיאָגן, אָט די אַלע לײט, אַלערלײ װאָיאַזשאָרן, קאָמיסיאָנערן, מעקלערס מיט פאַרשידענע געשעפטן, עסקים. ער האָט זײ אַלעמאָל געװײכט. ער פלעגט זײ זעלטן געבן די האַנט, אַ פינגער נאָר אַרײנשטעקן אַמאָל אױף יוצא זײן, אָפטמאָל אַפילו אױף זײערע באַגריסונגען נישט געענטפערט, געמאַכט זיך זײ נישט-זען. זיכער, אַז דאָס איז אײנער פון די פיל װאָיאַזשאָרן, װעלכע האָבן זיך געדרײט אַרום אים, װאָס אַלע האָבן זײ אים געקענט, געגריסט זיך צו אים, נאָר ער האָט זײקײנמאָל קײנמאָל נישט רעכט אָנגעקוקט, װאָרעם אַלע האָבן זײ בײ אים אײן פּנים געהאַט. איצט אָבער, אין דער געפערלעכער שטאָט, אין די ביטערע צײטן, האָט ער אַנדערש געקוקט אױף מענטשן, אַשכנזי. און ער האָט זיך גע-מאַטערט צו דערמאָנען, װוּ ער האָט דאָס טשיקאַװע פּאַרשױנדל געטראָפן. ער האָט זיך נישט געקאָנט דערמאָנען, כאָטש ער האָט דאָס בערדל זײנס עטלעכע מאָל צעשױבערט. דאָס פרײלעכע פּאַרשױנדל האָט אױפגעעפנט זײנע רונדע שװארצע אױגן, װאָס קוקן מיט כיטרעקײט און קינדערישקײט גלײכצײטיק, אין זיך ענדלעך אַלײן פאָרגעשטעלט.

— מיראָן מאַרקאָװיטש גאָראָדעצקי, אַ קאָמי-װאָיאַזשאָר, אַ,י אַלטער קונה אײערער, גאָספּאָדין אַשכנזי.

אַשכנזי האָט נאָך אַלץ געשױבערט דאָס גרױע בערדל זײנס. דאָס פּאַר שױנדל האָט אָפּגעזיפצט, אָבער אין זיפץ זײנעם איז געװען מער שמחה װי צער.

— װען איך פאַרמאָג איצט אַ העלפט דערפון, װאָס איך האָב בײ אײך געקױפט, װאָלט איך מער נישט געדאַרפט, גאָספּאָדין אַשכנזי, נײן, נײן.... אָבער ניטשעװאָ !

מאַקס אשכנזין האָט גלײך אַ שאָס געטאָן אין קאָפּ אַרײן, אַז עס איז כדאי מיט אָט דעם פאַרשױנדל צו גײן צוזאַמען אַ שטיקל װעג און אַרײנכאַפּן עטלעכע װערטער. עפּעס איז אים געפעלן געװאָרן סײ זײן טשיקאַװע אױסזען, סײ דאָס האַרטע קאַפּעליושל, װאָס ער טראָגט אין דער שטאָט פון אַרבעטער-היטעלעך, סײ זײן פלינקײט און שמחה. אַ װעלט מיט בטון האָט אַרױסגעקוקט פון אָט דעם פּאַרשױנדל. עס האָט דערמאָנט אין דיאַלטע אַלטע גוטע צײטן.

— איר זענט אַ פּעטערבורגער ? — האָט אַשכנזי אים אַ פרעג געטאָן, כדי אַרײנצוקריכן אין אַ שמועס.

— אַלײן בין איך אַן אָדעסער, — האָט דאָס פּאַרשױנדל געזאָגט גיך. — געבױרן געװאָרן אין אָדעס, אָבער געװױנט האָב איך נאָר װוּ אַ שטאָט אין רוסלאַנד, און אַז איר װילט זענען מיר גאָר לאָדזשער ; אַ ייִנגל בין איך קײן לאָדזש געקומען, געאַרבעט אין די גרעסטע פירמעס. עד, אַ װױל

566

די ברידער אַשכנזי

שטעטל לאָדזש. זײער גוט פאַרבראַכט דאָרט, די װײבער אײערע זענען גאָר אַ מאכל, קראַסאַװיצעס אײנס און אײנס.

דאָס פּאַרשױנדל האָט אַרױסגעשטעקט אַ שפּיץ רױטע צונג און אָפּגעלעקט בײדע װאָנצן איבער די לאָדזשער װײבער. ער האָט גענומען װײטער רעדן, דערצײלן װעגן זײנע דערפאַרונגען מיט אָט די לאָדזשער קראַסאַװיצעס, נאָר אַשכנזי האָט אים באַצײטנס איבערגעריסן. ער האָט קײנמאָל נישט געקאָנט הערן די פּוסטע מעשות פון די סוחרים און װאָיאַזשאָרן װעגן װײבער און הולטאַיסטװע. איצט האָט ער אודאי נישט געהאַט דעם קאָפּ דערצו. ער האָט בעסער געװאָלט רעדן װעגן תּכלית-זאַכן, אױסטאַפּן בײ דעם פּאַרשױן דעם דופק און דערגײן, צי קאָן ער עפּעס האָבן אַ נוצן פון אים.

— איצט האָבן זיך די זיבן גוטע יאָר אױסגעלאָזן, גאָספּאָדין גאָראָדעצקי, — האָט אַשכנזי פאָרזיכטיק געקניפּט דאָס געשפּרעך. — אױס מיט קאָמי-װאָיאַזשאָרן !

דאָס פּאַרשױנדל האָט זיך אָפּגעשטעלט, אַ פרײלעכן קוק געטאָן אױף אַשכנזין, גענומען אים פּלוצלונג אונטערן אָרעם און צוגעבױגן זײנע װאָנצן צו זײן אױער.

— אַזױפיל מכות זאָל זיך שטעלן שטשינסקין אין טרײפענעם האַלדז, װיפל געשעפטן מיראָן מאַרקאָװיטש גאָראָדעצקי מאַכט נאָך איצט אין פּעטערבורג יעדן טאָג, — האָט ער אײנגערױמט אַשכנזין, קיצלענדיק אים דאָס לעפּל מיט די באַװעגלעכע װאָנצן.

— און שטשינסקי װאָס זאָגט ? — האָט אַשכנזי אָנגעװיזן מיט אַ פינגער אױף אַ װאַנט, באַקלעפּט מיט באַפעלן פון אױבן ביז אַראָפּ, באַפעלן װעגן רעקװיזיציעס, שטראָפן, ספּעקולאַציע, האַנדל, סחורה-אױסבאַהאַלטן און אַנדערע זינד.

דאָס רונדע פרײלעכע פּאַרשױנדל האָט אָנגעקוקט אשכנזין מיט אַזאַ רחמנות-פּנים, װי ער װאָלט אים געהערט רעדן פון היץ.

— שטשינסקי שרײבט און גאָראָדעצקי הערט אים װי דעם הונט אין גאַס, — האָט ער געזאָגט שטיל, אומקוקנדיק זיך מיט די רונדע אױגן אױף אַלע זײטן. — ערשט נעכטן האָב איך פאַרקױפט אַ טראַנספּאָרט מאַנופאַקטור און געמאַכט אַ לײטיש קערבל, הלואי װײטער נישט ערגער...

אַשכנזי האָט דערפילט װאַרעם בלוט אין די אָדערן. צו דעם, װעגן װאָס ער האָט אַזױ לאַנג געטראַכט, האָט אים די השגחה אַלײן געפירט. ער האָט די אײגענע אױערן נישט געגלױבט. דאָס פּאַרשױנדל האָט אים נישט געלאָזט טראַכטן.

— זײער צופרידן װאָס איך האָב אײך געטראָפן, גאָספּאָדין אַשכנזי, — האָט ער גערעדט. — אַזױ, דאַרפט איר װיסן, בין איך אַ קנאַפּער דאַװנער, נאָר איך זאָג קדיש, קום איך אין שול, כאָטש איך בין פאַרנומען. קדיש מוז מען אָפּהיטן...

די ברידער אַשכנזי

567

— געװיס, געװיס, — האָט אַשכנזי געמורמלט אַ צופרידענער דערפון, װאָס אָט דער מענטש זאָגט קדיש. ער איז זײער פרום געװען די לעצטע חדשים, זינט דאָס אומגליק אין לאַנד האָט זיך אָנגהױבן. דערמיט, װאָס דער נײער מענטש זײנער האָט אים דערצײלט װעגן קדיש, װאָס ער היט אָפּ, האָט ער אים אינגאַנצן גענומען. ער האָט אים אַפילו גענומען אונטער דער האַנט איצט, װי אַמאָל ער פלעגט עס טאָן מיט זײער װיכטיקע רוסישע סוחרים.

— איר זענט דער אמתער פױגל, װי איך זע, — האָט ער אים געזאָגט אַ קאָמפּלימענט.

דאָס רונדע פרײלעכע פּאַרשױנדל האָט דעם קאָמפּלימענט אָנגענומען.

— איך האָב אַלעמאָל געלאַכט פון געזעצן, — האָט ער געזאָגט שטיל. — יאָרן-לאַנג האָבן זײ מיך נישט געלאָזט װױנען אין רוסלאַנד, פאָרן איבער די שטעט, פּראַװאָזשיטעלסטװאָ נישט געגעבן ; נו, האָב איך זײ געהאַט אין דער ערד און גאַנץ רוסלאַנד דורכגעפאָרן. נישטאָ דאָס װינקעלע אין לאַנד. װוּ מען זאָל מיראָן מאַרקאָװיטש גאָראָדעצקין נישט קענען. בײ דער פּאָליצײ אַלײן פלעג איך װױנען. דאָס איז דער בעסטער װעג, דער ױכערסטער. איצט מעג מען װױנען אומעטום, נאָר מען לאָזט נישט האַנדלען, האָב איך זײ װידער אין דער ערד, און טו מיר מײנס. און װידער אַמאָל די קאָמיסאַרלעך אונטער דער נאָז... דאָס איז דער זיכערסטער װעג, גלױבט מיר...

ער האָט זיך װידער אָפּגעשטעלט, באַטראַכט אַשכנזין, װי ער װאָלט אים געזען דאָס ערשטע מאָל, און געװיזן מיטן פעטן רונדן הענטל אַ קרײז אַרום זיך.

— אַלע זענען זײ בײ מיר דאָ, — האָט ער געװיזן און צוגעמאַכט ן'י האַנט. — לעבען און לעבען לאַסען !...

דאָס פּאַרשױנדל איז אַשכנזין געפעלן געװאָרן מיט יעדער מינוט מער. אָט דאָס איז עס דאָך, װעגן װאָס ער האָט די גאַנצע צײט געטראַכט, װאָרט אין װאָרט. ער האָט זיך פאַרקלערט אַ װײלע, כדי גוט אױסצורעכענען זיך, װי אַזױ צוצוקומען צום פּסוק. אָט דער מין מענטש איז אים פון ערשטן טאָג אָן נױטיק געװען. ער זעט אױס פון די, װאָס קײן שום זאַך אין דער װעלט איז פאַר זײ נישט צו שװער, װאָס קענען אַ װעלט און אַ װעלט קען זײ און װאָס גײען נישט פאַרלױרן אין פײער און אין װאַסער. ער האָט געדענקט אָט די חברה-לײט פון אַמאָליקע צײטן. מיט זײער ענערגיע און פרײלעכקײט האָבן זײ אַ װעלט געקערט, לאָדזש אין די פאַרװאָרפנסטע װינקעלעך פון רוסלאַנד פאַרשלעפּט, די שטאָט רײך געמאַכט. מען האָט זײ ליב, אָט די פּאַרשױנען, איבערהױפּט די רוסן גײען נאָך זײ אױס, קװעלן אָן סײ פון זײער פרײלעכקײט, סײ פון זײערע װיצן, סײ פון זײער קאָנען צונױפפירן אַ װאַנט מיט אַ װאַנט. אײנס און צװײ שמעקן זײ אָן װער פון די רעגירער איז אַ כאַבאַרניק, אַ לײכטער פּאַרשױן, און מאַכן מיט

568

די ברידער אַשכנזי

זײ אַלע טרײפענע עסקים. אַשכנזי האָט שטאַרק חשק געהאַט מיט אָט דעם חברה-מאַן זיך צו האַלטן, דורך אים זײנע באַהאַלטענע סחורות אין די קעלערס אָפּשטעקן, פּטור װערן פון זײ, פון אַלעם איבעריקן מאַכן געלט, און די הױפּט-זאַך, אַרױסקריגן זיך דורך זײנע לײט פון דאַנען, אַװעק װי לאַנג עס איז צײט. און טאַקע מיט אַ גוטן װעג, מיט דער הילף פון די קאָמיסאַרן אַלײן. אַ באַרעכנטער, אַ פאָרזיכטיקער, װײל שװײגן איז גאָלד און װײל דאָס לעבן און דער טױט זענען בײ דער צונג אין דער האַנט, האָט ער נישט געאײלט זיך באַלד אַרױסצופאָרן מיט דער צונג דאָס, װאָס איז אױף דער לונג. ער האָט דורכגעטראַכט יעדער װאָרט. דאָס פרײלעכע פּאַרשױנדל האָט אַשכנזין נישט געלאָזט טראַכטן. עס האָט פײנט געהאַט שװײגן.

— װי אַזױ זענט איר עפּעס אַרױס אין דעם אומגליק ? — האָט ער פּלוצלונג אַ פרעג געטאָן אשכנזין, אַ דריק-געבנדיק אים בײ דער האַנט.

אַשכנזי האָט נישט געענטפערט נישט יאָ, נישט נײן.

— זאָ, זאָ, — האָט ער אַ ברום געטאָן.

דאָס פּאַרשױנדל האָט פאַרטשטאַנען אױפן װוּנק.

— הערט, גאָספּאָדין אַשכנזי, — האָט ער גענומען רעדן ערנסט, געשעפטלעך. — איך בין מיך משער, אַז מיר װאָלטן געקאָנט מאַכן געשעפט. איך האַלט אײך נישט פאַר אַזאַ נאַר אָפּצוגעבן זײ אַלץ, די באַנדיטן, װי זײ װילן. קלוגע סוחרים האָבן באַצײטנס פאַרשטעקט ערגעץ סחורות. איצט פאַרקױפן זײ זײ פאַר גוט געלט. סחורה ברענט. איך קאָן אײך קריגן סוחרים װיפל נאָר איר װילט. װעגן אַרױספירן דאַרפט איר נישט טראַכטן, לאָזט עס איבער צו מיראָן מאַרקאָװיטש גאָראָדעצקי. און װעגן קאָמיסיע, װעלן מיר צום דב נישט גײן...

אַשכנזי האָט געשװיגן. ער האָט אַלעמאָל ליב געהאַט אַ זאַך באַרעכענען, נישט גלײך אַרױסשפּרינגען פון די האַלאָבליעס. דאָס פּאַרשױנדל האָט אים נישט געלאָזט שװײגן.

— אױב איר זענט נישט זיכער מיט ממתקים, קאָן איך אײך געבן אַ קאָנטאָ װיפל נאָר איר װילט, קערענסקי-געלט, צאַרסקי, װאָס נאָר איר אַלײן װילט. און אפשר דאַרפט איר אױסלענדיש געלט, װעט אױך קי-ן מניעה נישט זײן. מיראָן מאַרקאָװיטש גאָראָדעצקי האָט פון אַלעם... כ'װײס, אַז מען האַלט בײ אַװעקפאָרן איז אַלעמאָל גלײכער צו האָבן בײ זיך אױסלענדיש געלט...

אַשכנזי האָט זיך האַסטיק אָפּגערוקט פון דעם פרײלעכן פּלאַפּלענדיקן פארשױנדל און אים אָפּגעמאָסטן פון קאָפּ ביז די פיס.

— װער האָט דען אײך געזאָגט װעגן אַװעקפאָרן ? — האָט ער אים איבערגעפרעגט מיט אומרואיקײט, װי יענער װאָלט אים אַרײנגעקוקט מיט די רונדע אױגן אין סאַמע האַרץ אַרײן.

די ברידער אַשכנזי

569

דאָס פרײלעכע פּאַרשױנדל איז געװאָרן פלוצלונג ערנסט.

— הערט, גאָספּאָדין אַשכנזי, — האָט ער גערעדט שטיל און געלאַסן, גאָרנישט אױף זײן פלוטעװאַטן שטײגער, — איך װײס װער איר זענט. מילא, איך גין אַלעמאָל געװען אַ קבצן, װעל איך בלײבן. איך האָב נישט װוּהין צו פאָרן. איך װעל שױן דאָ מוזן מיר מײן שטעטל באַשטײן. װי לאַנג מען װעט קאָנען, װעט מען דרײען דאָס רעדל, און אַז עס װעט נישט געראָטן, װעט װערן מיט אײן גאָראָדעצקי װײניקער אױף דער װעלט און מער אײף יענער װעלט. איר װעט אַהײמפאָרן, איר האָט צו װעמען און צו װאָס. פאָלגט מיך און איך װעל עס אײך מאַכן. איך האָב שױן נישט אײנעם פון דאַנען אַרױסטראַנספּאָרטירט דורך מײנע לײט. איך קאָן אײך װײזן די בריװלעך פון יענער זײט, װאָס זײ האָבן מיר צוגעשיקט.

אײדער נאָך אַשכנזי האָט פּרובירט אײן װאָרט אַרױסרעדן, האָט שױן דאָס פּאַרשױנדל גיך אַרױסגעצױגן פון בוזים-קעשענע אַ גרױסן פּאָרטפעל און געגראַבלט פלינק מיט די קורצע פלײשיקע פינגער אין פּאַק מיט פּאַפּירן.

„דאָראָגאָי מיראָן מאַרקאָװיטש", האָט ער גענומען לײענען קלײנע צעקנײטשטע צעטעלעך.

אַשכנזי האָט נישט געװאָלט הערן די רײד אױף דער גאַס.

— הערט אױף, גאָט איז מיט אײך, — האָט ער אים געמוסרט. — און צוּװאָס לײענט איר עס מיר ?

דאָס פאַרשױנדל האָט צוריק באַהאַלטן די פּאַפּירלעך און נאָכגעיאָגט מיט די קורצע פיסלעך אַשכנזין אין זײנע גיכע שפּאַנען.

— גאָספּאָדין אַשכנזי, — גאָט אַלײן האָט אונדז צונױפגעפירט, — האָט ער געזאָגט. — מיר װעלן שױן עפּעס אױפטאָן. און אױב איר װילט אַ קאָנטאָ, איז פּאָזשאַלוסטאַ, װיפל איר פאַרלאנגט, און אין קערענסקיס, נישט אין די נײע שמאַטעס...

אַשכנזי האָט קײן געלט נישט געװאָלט נעמען.

— אַ גוטן טאָג, — האָט ער אים געשטעקט די האַנט. — מיר װעל, נאָך רעדן.

— אין שולעכל, װוּ איך זאָג יעדן טאָג קדיש, — האָט דער פאַריעױן געענטפערט. — מאַיאָ פּאטשטעניע.

ער האָט טיף געצױגן דעם האַרטן הוט, װאָס זעלטן, אַז מען האָ געזען איצט אַזעלכע אין דער רױטער שטאָט, געפאָכעט מיט דעם רונדן הענטל און צוגעװאָרפן נאָך אַ צולאָג אַ באַגריסונג אין לאָדזשער דײטש :

— האַבע די עהרע, הער דירעקטאָר !

אשכנזי איז אַװעק אַן אומרואיקער און פול מיט האָפענונגען צוזאַמען: מער װי פריער נאָך איז אים איצט די שטאָט געװען פרעמד. די שטײנער האָבן אים, װי הײסע קױלן, געברענט די פיס...

570

די ברידער אַשכנזי

קאַפּיטל פערצן

דער קלײנגעװיקסיקער מאַן מיטן נאַקעטן קאָפּ, דער פירער פון נײעם רוסלאַנד, האָט ליב געהאַט מאַטעמאַטיק.

נאָך פון ייִנגלװײז אָן, װען ער האָט אין גימנאַזיע געלערנט, האָט ער בלױז פינפן אַהײמגעבראַכט פון זײנע לערער פאַר זײנע גוטע מאַטעמאַטישע אײפגאַבן. פאַרקערט פון אַלע אַנדערע ייִנגלעך, װאָס האָבן ליב ליטעראַטור און פאַרנאַכלעסיקן די שװערע רעכן-ביכער, האָט ער ליב געהאַט אָפּצוזיצן שעהן לאַנג בײ די שװערסטע מאַטעמאַטישע אױפגאַבן, ביז ער האָט זײ נישט געלײזט, זײ זאָלן שטימען. פּונקט אַזױ האָט ער ליב געהאַט, אַז אַלץ אין דער װעלט זאָל שטימען. ער האָט נישט פאַרטראָגן קײן צױטן, קײן פּלאָנטער, קײן איבעריקײטן. אַלץ דאַרף זײן אױסגערעכנט, שכלדיק און גענױ. פון די לימודים האָט ער נאָר געלערנט דאָס, װאָס איז שכלדיק, גלײך און נוצלעך. דאָס איז אױך געװען אין זײנע מלבושים. ער האָט נישט געטראָגן קײן שלײפעלעך, פאַרפּוצונגען, בלױז קלײדער אײנפאַכע און נױטיקע צו פאַרדעקן דאָס לײב און צו האַלטן עס אין דער װאַרעם. זײן שפּראַך איז אױך געװען אָן פאַרפּוצונגען, אָן שײנע רײד, דערפאַר זײער פּינקטלעך, קלאָר, לאָגיש און גענױ. פּונקט אַזױ איז געװען זײן שטים, טרוקן און קאָלירלאָז. זײן קערפּער איז געװען קורץ, פירקאַנטיק, װי אַ ציפער. צו צװאַנציק יאָר זענען אים אַפילו די האָר פון קאָפּ אױסגעקראָכן, דעם שאַרבן זײנעם געלאָזט קלאָר, רײן און אָן באַלאַסטן.

װי נאָר ער איז אין דער בּריסטער יוגנט אין די געהײמע רעװאָלוציאָנערע קרײזלעך אַרײנגעצױגן געװאָרן, האָט ער אױך די נײע אידײע, דעם סאָציאַליזם, גענומען מאַטעמאַטיש, אָן סענטימענטאַלן שלײער, װי אַלע אַנדערע אין רוסלאַנד. גיך האָט ער זיך אָפּגעשאָקלט פון די ראָמאַנטישע נאַראָדניקעס, װאָס האָבן ביז איבערן קאָפּ געשטעקט אין געפילן, און אַריבערגעװאָרפן זיך צום מאַרקסיזם, דעם קלאָרן און שכלדיקן.

ער האָט גענומען די אידײע זײנע מאַטעמאַטיש. די אַרבעטנדיקע אױף דער װעלט, האָט ער געזען, זענען אַ סך און די עקספּלואַטירער זענען װײניק. אַ גרױסע צאָל, האָט ער געװוּסט, איז װיכטיקער פון אַ קלענערער צאָל, דאָס גרױסע דאַרף איבערװעגן דאָס קלײנע. אָבער דורך געשיכטלעכע סיבות איז געשען, אַז די קלײנע צאָל האָט זיך אַװעקגעשטעלט איבער דער גרױסער, װי אַ ציפער, װאָס װערט אַװעקגעשטעלט אין שפּיץ פון אַ סך נולן און האַלט זײ אין די הענט. די נולן פאַר זיך זענען גאָרנישט, אָבער װען זײ שטעלן זיך הינטער דעם ציפער, װאָס פון אױבנאָן, האַלטן זײ אין אײן פאַרגרעסערן זײן װערט. דאָס איז נישט ריכטיק, נישט שכלדיק. עס דאַרף זײן גלײכהײט אױף דער װעלט, אָרדענונג. יעדער טעות איז

די ברידער אַשכנזי

571

אומזין, כאַָס, װאָס דאַרף אױספאַרריכט װערן, אױסגעגלײכט װערן, עס זאָל שטימען. דעריבער דאַרף מען די נולן מאַכן אױס נולן. אין ציפערן זײ פאַרװאַנדלען, אין גלײכע װערטפולע ציפערן. די, װאָס װילן די נולן װײטער עקספלואַטירן, דאַרף מען אָפּמעקן, װי אַ שלעכטן ציפער, װאָס כאַפּט זיך אין אַ גלײכן חשבון אַרײן און צעשטערט די אָרדענונג.

פון דעם טאָג, װען ער איז צו אָט דער איבערצײגונג געקומען, האָט ער אַלץ געטאָן, כדי צו דערפירן צו דער געשיכטלעכער אָרדענונג — אױפצובונטעװען די נולן, אױסצומעקן די עקספּלואַטירער זײערע.

ער האָט געמעקט די פאַלשע װעלט האַרט, אָן רחמנות, אָן געפילן. ער האָט געװוּסט, אַז אין מאַטעמאַטיק קאָנען געפילן קײן אָרט נישט האָבן. עס איז אַ פראַגע פון שכל, פון גענױקײט, פון שטימען צו דער האָר. ער האָט נישט געהאַלטן פון קײן האַלבע זאַכן, דער מענטש מיטן נאַקעטן קאָפּ. אײנס איז נישט צװײ און דרײ איז נישט פיר. זאַכן דאַרפן זײן אַבסאָלוט — גערעכט אָדער אומגערעכט. אמת אָדער ליגן. קײן האַלבע גערעכטיקײטן זענען נישטאָ, פּונקט װי קײן האַלבע אמתן זענען נישטאָ. װײל אױב אַ גערעכטיקײט איז האַלב, איז זי אומגערעכט ; אױב אַן אמת איז האַלב, איז ער אַ ליגן.

אױב די אַלטע װעלט איז אומגערעכט, איז זי אומגערעכט אין אַלעם. איז זי אומגערעכט אין אירע געזעצן און מאָראַל, אין אירע געבאָטן און מנהגים. אױב די נײע אָרדענונג, װאָס מען דאַרף אײנפירן, איז גערעכט, איז זי גערעכט אין אַלעם, װאָס זי טוט, כדי צו דערפירן צו דער גערעכטיקײט. עס איז װי אַ חשבון, און ער האָט אַלץ געטאָן, כדי אױסצומעקן די פאַלשע װעלט און אײנצופירן די נײע, די גערעכטע. קײן זאַך האָט אים נישט אָפּגעהאַלטן אין זײן װעג.

ער האָט זײנע מענטשן געהײסן באַרױבן בענק, אָנפאַלן אױף פּאָסטװאַגאָנען, כדי פאַר די גערױבטע געלטער אָנצופירן אַגיטאַציע אין די פאַבריקן. ער האָט געלאָזט דרוקן פאַלש געלט און עס פונאַנדערגעשפּרײט איבער לענדער און שטעט, כדי צו קאָנען טאָן זײן רעװאָלוציאָנערע אַרבעט. װען די פּאַרטײ-חברים האָבן אים צו ערן-געריכטן גערופן, פאָרװארפן געמאַכט קעגן זײנע אוממאָראַלישע טאַטן, האָט ער בלױז פאַר זײ חוזק אין זײנע אױגן געהאַט.

— מאָראַל אין באַצוג צו אוממאָראַלישקײט איז אַמאָראַליש, — האָט ער געענטפערט מיט שפּאָט.

— אָבער איר באַפלעקט אײער נאָמען, — האָבן אים די מענטשן געפּרוּװט איבערצײגן.

— װאָס אינטערעסירט מיך מײן נאָמען ? מיך אינטערעסירט די זאַך, — האָט ער אָפּגעענטפערט געלאַנגװײליקט.

פאַר דער זאַך האָט ער אַלץ געטאָן. פאַר דער זאַך האָט ער זיך אַרומגעװאַלגערט אין די טורמעס, געהונגערט, צעריסן זיך מיט די חברים,

572

די ברידער אַשכנזי

פרײנט, געצױגן אױף זיך שנאה, אַרומגערינגלט זיך מיט שלעכטע אָבער ניצלעכע מענטשן, געװאָרפן בלבולים אױף קעגנער, װיסנדיק אַלײן, אַז דאָס איז נישט אמת, פּאָליטיקירט, פּאַרטײען געשפּאָלטן, מענטשן אונטערדריקט, געהערשט, געװעלטיקט ; אױף גלײכהײט, יושר און גערעכטיקײט געטראָטן, כדי גלײכהײט, יושר און גערעכטיקײט אײנצופירן.

אַלײן אַן אַסקעט, װאָס האָט געקאָנט לעבן מיט ברױט און װאַסער, האָט ער פאַרקוקט אױף זײנע פּאַרטײ-מענטשן פון אַ נידעריקער מאָראַל, װען זײ האָבן אַמאָל פּאַרטײ-געלטער אַראָפּגעלאָזט אין קעשענע, אױב נאָר זײזענען זענען געװען נוצלעך פאַר דער אַרבעט. אַלײן אַן אײנגעהאַלטענער מענטש, װאָס האָט זיך קײנמאָל אין קײן ראָמאַנען און ליבעס נישט אַרײנגעלאָזט און אָפטמאָל געלעבט װי אַ נזיר, האָט ער זײנע מענטשן באַפױלן מיט רײכע מײדלעך ליבעס צו פאַרפירן, גרױסע נדנס צו נעמען און דאָס געלט אָפּגעבן פאַר דער זאַך. אַלײן אַ שונא פון ליגנער, באַרימער און קאַריעריסטן, האָט ער זיך אָפטמאָל מיט ליגנער, באַרימער און קאַריעריסטן אַרומגערינגלט, כדי צו קאָנען דורכפירן, װאָס ער דאַרף, װײל מיט מענטשן פון בעסערע מידות איז עס שװער געװען דורכצוזעצן. אַפילו אַ פּראָװאָקאַטאָר האָט ער אױסגענוצט, כאָטש ער האָט געװוּסט פון זײנע פּראָװאָקאַציעס, אַבי דורך זײן מױל לאָזן הערן אין דער רוסישער דומע רעװאָלוציאָנערע רײד פאַר די אַרבעטער און פּױערים.

אים איז געװען אַלץ אײנס, װי אַזױ און מיט װאָסערע װעגן ער מעקט די אַלטע אומגערעכטע װעלט, כדי אײנצופירן אַ נײע, אַ גערעכטע.

מיט אַן אײזערנעם בעזעם האָט ער אָפּגעװישט אַלץ, װאָס האָט זיך אים געשטעלט אין זײן װעג צום ציל, איצט, װען ער האָט פאַרכאַפּט די מאַכט אין די הענט, כדי צו בױען די נײע װעלט. ער האָט ניעזט געװוּסט פון קײן צװײ גערעכטיקײטן, דער מאַן מיטן נאַקעטן שאַרבן. אױב ער איז גערעכט, זענען דאַן אַלע, װאָס גײען נישט אױף זײן װעג, אומגערעכט. אױב זײן װעג איז דער רעװאָלוציאָנערער, זענען אַלע אַנדערע װעגן קאָנטר-רעװאָלוציאָנערע. ס'איז אַלץ אײנס פאַר דער רעװאָלוציע, צי אירע שונאים זענען קלאַסן-פײנט, װאָס װילן אײגענעם גענוס, צי עס זענען פאַרבלאָנדזשעטע, װאָס אין זײער װילן צו גוטס, טוען זײ שלעכטס. אין רעזולטאַט זענען זײ שעדלעך. בײדע שטעלן זײ זיך אין װעג, טראָגן אַרײן פאַרטומלעניש, אָפּװענדונגען, שטערן דער אָרדענונג און פירן צוריק צו אומזין, פּלאָנטער און אַבסורד. אַזעלכע דאַרף מען דערװײטערן, אָפּמעקן, װי אַ פאַלשן ציפער, װאָס כאַפּט זיך אַרײן על-פי-טעות אין אַ גלײכן חשבון. װאָרעם אײן דורכגעלאָזטער שלעכטער ציפער, װאָס מען מעקט נישט אױס צו דער צײט, קאָן די גרעסטע חשבונות קאַליע מאַכן. ער האָט צעטריבן די פּאַרטײ-פירער פון די קעגנערישע פּאַרטײען, אײגענע אַמאָליקע חברים אין די טורמעס אײנגעזעצט, זײערע קלובן געשלאָסן, צײטונגען פאַרמאַכט, די פירער פאַריאָגט, גערײניקט זײ און געמעקט.

די ברידער אַשכנזי

אַ טײל פון די מענטשן זײנע האָבן אים צום האַרצן גערעדט, רחמנו.ז געבּעטן, דער מאַן מיטן נאַקעטן שאַרבן האָט בלױז פאַר זײ חוזק אין זײנע אױגן געהאַט.

מיר טאָרן נישט טאָן די זעלבע נאַרישקײטן, װאָס די פריערדיקע רעגירונג האָט געטאָן. מיר מוזן באַזײטיקן אַלץ, װאָס שטײט אונדז אין װעג, — האָט ער זיך געבײזערט אױף די מענטשן זײנע, װאָס האָבן אין די ערשטע טעג פון צעטומלעניש אָפּגעשאַפט טױט-שטראָף אין רוסלאַנד אָן זײן װיסן. — אָן פײנטס בלוט װעלן די רעדער פון דער רעװאָלוציע נישט גײן.

— אָבער מיר האָבן דאָך אַלײן באַקעמפט די פריערדיקע רעגירונג פאַר אײנפירן צוריק טױט-שטראָף אין לאַנד ? — האָבן די מענטשן זײנע נישט פאַרשטאַנען.

— געװיס, װײל מיר האָבן זײ געװאָלט באַקעמפן ! — האָט דער מאַן מיטן נאַקעטן שאַרבן געזאָגט מיט שפּאָט. — איצט זענען מיר בײ דער מאַכט און מיר מוזן אָפּרױמען אַלע, װאָס װעלן אונדז שטערן.

— אָפּשאַפן דאָס געזעץ װעט מאַכן אַ שלעכטן אײנדרוק, — האָבן די מענטשן גערעדט פאַרלױרענע.

— צו װאָס דען אָפּשאַפן ? — האָט דער מאַן מיטן נאַקעטן שאַרבן נישט פאַרשטאַנען. — פאַרן געזעץ פון דער רעװאָלוציע װעלן מיר שיסן אומגעזעצלעך...

ער האָט געזען די װעלט קלאָר, װי אַן אױספּרובירטער כירורג אין אָפּעראַציע-זאַל זעט דעם חולה, װאָס ליגט פאַר אים אױסגעצױגן אױפן טיש. נישטאָ קײן געפילן אין אָפּעראַציע-זאַל, װען דער חולה ליגט פאַרגיפטעטער פון באַצילן, װאָס צעפרעסן אים. נישטאָ קײן סענטימענטן און װײבהאַרציקײט, קײן איבערנעמען זיך מיט קרעכצן און זיפצן פון שרעקעדיקן חולה. פאַראַן בלױז פליכט, קאַלטבלוטיקײט און אַ רואיקע פעסטע האַנט, װאָס שנײדט אומברחמנותדיק אױס די מכה, לאָזט אַרױס דעם אײטער און דאָס פאַרגיפטעטע בלוט, כדי אָפּצוראַטעװען דעם גוף, ברענגען אים צו דער גענעזיקונג.

פון די סטאַטיסטישע ביכער, װאָס ער האָט שטענדיק געלערנט, האָט ער געװוּסט גענױ װיפל די מערהײט קומט אום פאַר דער מינדערהײט. אין דער צײט, װען בײ דער בורזשואַזיע שטאַרבן אױס קינדער בלױז אַ קלײנער פּראָצענט, שטאַרבן אױס די אַרבעטער- אין פּױערים-קינדער אַ גאַנץ דריטל, װײל זײ האָבן נישט קײן הילף, מעדיצין, גוטע שפּײז, דערציאונג. אין דער צײט, װען קלעפּיקע קראַנקהײטן, שאַרלאַך, פּאָקן, דיפטעריט, כאָליערע, שװינדזוכט און אַנדערע זענען בײ די באַזיצנדיקע קלאַסן זעלטענע דערשײנונגען, שנײדן זײ די פּראָלעטאַריער מיט ריזיקע שנײד-מעסערס. שיכרות, װענערישע קראַנקהײטן, פּראָסטיטוציע, אַלערלײ אַנדערע פּלאָגן פרעסן אױף די פּראָלעטאַרישע רײען. די פּראָלעטאַריער

די ברידער אַשכנזי

זענען די, װאָס װערן פאַרשאָטן אין די קױלן-גרובן, געהרגעט בײ די מאַשינען, פאַרקריפּלט, אױפגעריסן אין די געװער-פאַבריקן, צעפרעסן בײ די שעדלעכע אַרבעטן. פון הונגער אין די דערפער, פון מלחמות, װאָס דיקאַפּיטאַליסטן קאַפּיטאַליסטן מאַכן, כדי צו דעראָבערן פאַר זיך נײע מערק, קומען אום צענדליקער מיליאָנען פּראָלעטאַריער. און אים האָבן נישט אָפּגעשראָקן די טענות פון די מאָראַליסטן, װאָס האָבן קעגן בלוט-פאַרגיסונג גערעדט. פאַר די טױזנטער יאָרן, װאָס בלוט גיסט זיך, איז נישט קײן אומגליק, װען עס װעט זיך נאָך אַביסל גיסן פאַר דער טובה פון דער װעלט. נישט נאָר איז אים נישט קײן שאָד געװען דאָס שלעכטע בלוט פון די קלאַסן-שונאים, װאָס מוז אָפּגעצאַפּט װערן, װי פאַרגיפטעט בלוט פון אַ קראַנקן קערפּער, נאָר אַפילו דאָס רײנע בלוט פון אַרבעטער און פּױערים האָבן אים נישט אָפּגעשטעלט אין זײן אַרבעט. ער האָט אױסגערעכנט מאַטעמאַטיש, פּינקטלעך. אױב די פּראָלעטאַריער האָבן יאָרן-לאַנג אָפּגעגעבן זײער בלוט פאַר די קאַפּיטאַליסטן, זײערע שונאים, פאַר אַלערלײ מלחמות, פרעמדע אינטערעסן, מעגן זײ אױך געבן אַביסל בלוט פאַר זיך אַלײן, פאַר דער אײגענער רעטונג. װען מ'װעט אײנפירן די סאָציאַליסטישע אָרדענונג, װעט מען זיך אָפּנעמען פאַר דעם איצטיקן בלוט, כפל כפלים װעט מען אָפּנעמען. דעמאָלט װעלן נישט זײן מער קײן מלחמות, קאַמפן, שטרײקן, רעװאָלוציעס. עס װעלן נישט זײן מער קײן הונגער און אַרבעטסלאָזיקײט, קײן קריזיסן און עקספּלואַטאַציע. די סאָציאַליסטישע אָרדענונג װעט אָפּהיטן דאָס פאָלק, אײנפירן בילדונג, מעדיצינישע אױפזיכט, רײנקײט, ליכטיקע הײזער, גערטנער, װײניק אַרבעט. אַ סך רו. די שטערבלעכקײט װעט דערגײן ביז אַ מינימום, דער דור װעט זיך אַנטװיקלען, אױסװאקסן געזונט, שטאַרק, לעבנסלוסטיק. אין אײנע עטלעכע יאָר װעט דער װוּקס אַזױ גרױס זײן, אַז ער װעט דעקן אַלע איצטיקע פאַרלוסטן. עס איז װערט דאָס ביסל פאַרגאָסענע בלוט פאַר דער אײביקער פרײהײט, ברידערלעכקײט און גליק, װאָס װעט אָנקומען אױף אײביק. זאָל מען נאָר אױסראטן דאָס שלעכטס פון דער װעלט, װאָס װיל צום גוטן נישט דערלאָזן, און די . װעלט װעט זײן אַ גן-עדן.

דער קלײנגעװיקסיקער מאַן מיטן נאַקעטן שאַרבן האָט געזען די נײע װעלט אַזױ קלאָר, װי אַ קלאָרן חשבון אױף אַ טאָװל. דער גאַנצער ערדקוגל איז אײן לאַנד, אָן גרענעצן, אָן באַריערן. די ערד איז אומעטום באַרבעט, קולטיװירט. אַלע מענטשן װױנען אין רו און מנוחה, אָן זאָרג פאַר דעם מאָרגן, אָן קאָפּ-דרײעניש פאַר דער צוקונפט. נישטאָ קײן מײנס און דײנס, אַלע זענען גלײך. אַלע אַרבעטן מיט געזאַנג זײער אַרבעט, רוען דערנאָך אין די אַלגעמײנע גערטנער, פּאַרקן. מוזיק שפּילט. די שולן און אוניװערסיטעטן זענען אָפן פאַר אַלע, װאָס לעכצן נאָך װיסן. אײנער דעם אַנדערן איז נישט מקנא, נישטאָ קײן אַרמײען, קײן שװערדן און ביקסן, קײן קאַזאַרמעס און קירכן. בלױז קאַרל מאַרקס-דענקמעלער שטײען אומעטום,

די ברידער אַשכנזי

דער סימבאָל פון פרײהײט און סאָציאַליזם. װי אַ שאַך-ברעטל איז פאַר זײנע אױגן די װעלט געשטאַנען, גלײך, סימעטריש, גענױ. קײן אײן אומפינקטלעכקײט שטערט נישט דער האַרמאָניע.

און קײן זאַך איז אים נישט טײער געװען, כדי אָט די האַרמאָניע צו דערגרײכן. װאָסער ראָלע שפּילן בלוט און טרערן, צײטװײליקע פּײן און שלעכטס, אומרעכט און ליגן, רציחה און פאַרבלענדקײט, קרבנות און טעותן פאַר דער גרױסער, גוטער, שײנער, האַרמאָנישער און אײביקער װעלט ! גײן, קײן זאַך איז נישט טײער דערפאַר. די װעלט קאָן זײן גוט, געזונט, נאָרמאַל, האַרמאָניש, אַ גן-עדן אַן עכטער, װען מען זאָל זי נאָר פון פאַרבלענדקײט אַרױסנעמען, װען מען זאָל זי נאָר פון די מכות און געשװירן אױסהײלן, דאָס שלעכטע בלוט, װאָס פאַרגיפטעט זי, אָפּצאַפּן, אָפּרױמען פון איר קערפּער דאָס קלײנע הײפל װערעם, װאָס צאַפּן דאָס בלוט פון איר, װי לײז בײ אַן אָפּגעלאָזטן קערפּער. מען דאַרף מיט געװאַלט אָפּרײניקן דעם קערפּער פון אומפלײט. דער שמוציקער װיל עס נישט, װײל ער איז אומבאַװוּסטזיניק, װײל װי לאַנג אַ װאָרעם ליגט אין כרײן, מײנט ער, אַז קײן בעסערס איז נישטאָ. אָבער זאָל מען נאָר אַראָפּנעמען דאָס אומפלײט פון אים, װעט ער דערפילן די גוטסקײט, װעט ער דערזען די פּלאָג, פון װעלכער מען האָט אים באַפרײט. װי אַ נאַריש קינד איז זי, די װעלט, װאָס לאָזט זיך נישט די מכה עפענען, דעם אײטער אַרױסלאָזן, װײל עס האָט מורא פאַר דעם מעסער פון כירורג. אָבער דער כירורג בינדט דעם קינד די הענט, לײגט עס מיט געװאַלט אַרױף אױף דעם אָפּעראַציע-טיש און עפנט די מכה, כדי אַרױסצולאָזן דעם אײטער.

ער האָט געזען די װעלט קראַנק, פאַרגיפטעט, װאָס מען מוז זי הײלן, אױב מען װיל נישט זי זאָל חרוב װערן, גאַנגרירן. די אַנדערע שלעכטע דאָקטױרים און זנאַכאַרעס װילן זי מיט באַבסקע מיטלען הײלן. אַ בײז-אױג איר אָפּשפּרעכן, אַ פלאַסטער אױף דער מכה צולײגן ; טײל דערפאַר, װאָס זײ זענען שװינדלער, אַנדערע דערפאַר, װאָס זײ האָבן מורא אַ מעסער אין דער האַנט צו נעמען. אָבער ער איז דער כירורג, װאָס װײסט, אַז פלאַסטערס און באַבסקע רפואות זענען קײן הײלונג נישט. אַ מעסער מוז מען האָבן, שנײדן מוז מען. עס װעט װײ טאָן, אָבער דערנאָך װעט דאָס נאַרישע קינד זײן גליקלעך פאַר דעם דערװײליקן װײטיק.

זאָל מען נאָר דערװײל אײן אָרט אױסהײלן, אײן גרױסן אבר פון דער װעלט, דאָס גרױסע רוסלאַנד, װאָס איז אַ זעקסטל פון ערד-קוגל, און באַלי װעלן אַלע אַנדערע אברים איר מקנא זײן און נאָכטאָן. שױן איז אַ שטיק אײראָפּע אַרױס און גענומען טרײסלען די װאַקלענדיקע זײלן. אין דײטשלאַנד, עסטרײך, אין אונגאַרן, אין אַלערלײ געגנטן און לענדער זענען די אונטערדריקטע אַרױס פון די לעכער קעגן זײערע באַדריקער. זאָלן זײ נאָר זען פאַר זיך דאָס גרױסע רוסלאַנד, װאָס װעט מיט איר רעװאָלוציאָנערן פײער באַלײכטן די אַרומיקע פינצטערניש, און אַלע אַנדערע

די ברידער אַשכנזי

װעלן אַראָפּװאַרפן פון זיך די קײטן און װעלן אַרױס קעגן זײערע הערשער. אַלע לענדער, פעלקער, אױף אַלע קאָנטינענטן, די װײסע און די שװאַרצע, די געל-הױטיקע, אַלע קנעכט און שקלאַפן װעלן נאָכגײן די פוס-טריט פון רוסלאַנד.

נײן, דער קלײנגעװיקסיקער מאַן מיטן נאַקעטן קאָפּ האָט נישט געהאַלטן, װי זײנע קעגנער, אַז מאַרקסיסטיש איז רוסלאַנד נאָך נישט גרײט צו קײן סאָציאַליסטישער אָרדענונג, װײל די בורזשואַזיע איז נאָך נישט גענוג אַנטװיקלט און איז נאָך אין פּראָצעס פון װאַקסן און נישט אונטערגײן. ער האָט געלאַכט פון זײער שלעכטן פאַרשטײן דעם מאַרקסיזס. פאַרקערט, טאַקע דערפאַר, װאָס אין רוסלאַנד איז נאָך די בורזשואַזיע זיך נישט צעװאקסן, װאָס בלױז אַ קלײנע צאָל פעאָדאַלן און קאַפּיטאַליסטן האַלטן דאָס לאַנד אין זײערע הענט, קאָן מען װאָס גיכער אײנפירן די סאָציאַליסטישע אָרדענונג, אײנטײלן די רײכטימער פון לאַנד צװישן אַלעמען. אין אַנדערע לענדער, װוּ די בורזשואַזיע איז שטאַרק, װוּ דער מיטל-קלאַס איז צעװאקסן, האָט מען צו טאָן מיט אַ שטאַרקן שונא, װאָס לאָזט נישט אַרױס די ממשלה פון דער האַנט און דער קאַטןקעגן אים איז אַ שװערער, אַ ביטערער. צו שװער איז צו שנײדן די פונאַנדערגעװאקסענע מכה, מען מוז אפשר װאַרטן ביז זי װעט אַלײן פּלאַצן. אין רוסלאַנד איז, צום גליק, דער שונא אַ קלײנער, אַ נישטיקער פּראָצענט, װאס װיל נישט אַװעק פון דער פעטער שיסל, װאָס װיל דורך פינצטערניש פערשקלאַפן די גרױסע מערהײט. לײכטער װי אומעטום איז אין דעם לאַנד אױסצושנײדן די מכה פון פאַלקס-קערפּער, אױסמעקן זי, עס זאָל קײן זכר פון איר נישט בלײבן.

ער האָט געלאַכט, דער קלײנגעװיקסיקער מאַן, פון זײנע קעגנער, װאָס װילן װאַרטן ביז די בורזשואַזיע װעט זיך ערשט אַנטװיקלען, כדי דערנאָך זי צו שטירען. אומזין ! װען מען קאָן גלײך אױסשנײדן אַ קלײן מכהלע, אײדער עס צעװאקסט זיד, איז אַ משוגעת צו לאָזן עס זיך פונאַנדערבליען, כדי עס זאָל דערנאָך אַלײן פּלאַצן. צו װאָס די איבעריקע יסורים און צײט ? שױן באַצײטנס דאַרף מען דעם געשװיר אױסברענען, דאָס שלעכטע בלוט אַרױסלאָזן. אױסמעקן דאַרף מען דאָס שלעכטע און פאַלשע, װי אַ פאַלשן ציפער, װאָס גנבעט זיך אין אַ קלאָרן חשבון אַרײן. און ער האָט געמעקט, דער קלײנגעװיקסיקער מאַן, געמעקט מאַטעמאַטיש, קלאָר ן באַרעכנט.

ער האָט געזען די לײזונג קלאָר, װי דעם אײגענעם האַנט-פלאַך. אַביסל פון די קעגנער װעלן זיך צעלױפן, אַנדערע װעלן זיך פּראָלעטאַריזירן. א טײל װעט גלײך שלום מאַכן מיט דער נײער אָרדענונג, די אײנגעשפּאַרטע גון פאַרביסענע װעט ער אױסראָטן, אָפּרײניקן, און דעמאָלט װעט מער קײן פראַגע נישט זײן פון קלאַסן-קאַמף. אײן קלאַס װעט בלײבן, די אַר-

די ברידער אַשכנזי

בעטער און פּױערים, װאָס װילן די סאָציאַליסטישע אָרדענונג. און ער האָט געשניטן די מכה, אַרױסגעלאָזט דאָס אומרײנע בלוט.

יאָ, אָפטמאָל איז צוזאַמען מיטן אומרײנעם בלוט אױך רײן בלוט פאַר - גאָסן געװאָרן, אָבער דאָס מוז אַזױ זײן בײ שנײדן אַ מכה, האָט דער קלײנגעװיקסיקער מאַן געװוּסט, דאָס קאָן מען נישט אױסמײדן און מען מוז עס אָננעמען פאַר ליב. מען קאָן נישט װעגן און מעסטן אין אַזעלכע צײטן, מען דאַרף זען דאָס גאַנצע.

— רײניקן, חברים, מעקן, — האָט ער געזאָגט צו די מענטשן זײנע אױף די זיצונגען. — אַ רעװאָלוציע איז נישט קײן שפּילכל.

אױסגעפירט די רײניקונג-אַרבעט, דאָס מעקן, האָט דער לאָדזשער רעװאָלוציאָנער פּאַװעל שטשינסקי, דער קאָמענדאַנט פון דער רױטער הױפּטשטאָט. אַ בלױ-אױגיקער, אַ בלאָנדער, מיט אַ העל בערדל, װאָס דערמאָנט אין אַ בערדל פון אַ ייִד אַ לערנער. אַ שלאַנקער, אַ ראָמאַנטישער אַפילו, האָט ער גלײך װי זײנע זענען געקומען צו דער מאַכט, אַװעקגעװאָרפן די ביכער, אין װעלכע ער האָט שטענדיק געװײקט זיך, און גענומען זיך צום רעװאָלװער. פון דער גלחים-שול, װוּ ער האָט ייִנגלװײז געלערנט, האָט ער פון זײנע לערער די יעזואיטן איבערגענומען די תּורה, אַז דער ציל הײליקט דאָס מיטל. פאַר דעם ציל פון דער מענטשהײט האָט ער די מענטיטן װי אומפלײט פאַרטיליקט.

נאַכט בײ נאַכט האָט ער זײנע לײט איבער דער שטאָט אַרױסגעשיקט, מיט לאַסט-אױטאָמאָבילן, רעװאָלװערן, ביקסן און האַנט-גראַנאַטן. זײ זענען די רײכע הײזער אין מיטן דער נאַכט באַפאַלן, געזוכט אַלע אַמאָליקע מיוחסים, הױכע מיליטער-לײט, באַראָנען, גראַפן, הױכע באַמטע, באַנקירן, פאַבריקאַנטן, עסערן, אַלע אַנדערע װאָס זענען אַלײן קײן באַזיצנדיקע נישט, נאָר אין זײער אומבאַװוּסטזײן שלעפּן זײ זיך נאָך די שונאים פון פּראָלעטאַריאַט. מען האָט זײ פאַרשריבן אין די ביכער, כדי זײ באַלד אױסצומעקן. קײן געריכטן האָט שטשינסקי נישט געמאַכט. אױפן אָרט האָבן די מענטשן זײנע די אַרעסטירטע אױסגעפרעגט, פאַראורטײלט, אױסגעמעקט זײ און מיט די לאַסט-אױטאָמאָבילן זײערע טױטע קערפּערס צום סמאָלענסקער בית-עולם אַװעקגעפירט און אין פלאַכע גרױסע גריבער באַגראָבן. אַ סך זענען אין די קעלערס, אין דער קרעסטי-טורמע אײנגעזעצט געװאָרן.

ער האָט זיך נישט שטאַרק אומגעקוקט אױף די מענטשן זײנע, פּאַװעל שטשינסקי. ער האָט זײ גענומען װי עס האָט זיך געלאָזט, פון די אַמאָליקע זשאַנדאַרמען, פון די אַגענטן, װער נאָר עס האָט אָנגעבאָטן צו טאָן די אַרבעט. קײן אַרבעטער האָט מען נישט אַרעסטירט, בלױז זײזערע שונאים, װאָס זענען געשיכטלעך סײ-װי-סײ פאַראורטײלט. און עס איז אים װײניק אָנגעגאַנגען, װאָס די אױסגעמעקטע האָבן צו זאָגן װעגן זיך, װי אַזױ די מעקער זײערע באַגײען זיך מיט זײ. זײער גורל איז געװען געחתמעט.

578

די ברידער אַשכנזי

שטשינסקי האָט געקענט געשיכטע. ער האָט געװוּסט פון דער פראנצױזישער רעװאָלוציע, אַז אַ שונא קאָן אַרױסשפּרינגען פּלוצלונג, אױף װעמען מען ריכט זיך אַמװײניקסטנס. ער האָט געװאָלט בעסער זײן זיכער, אײדער צו האָבן שפּעטער עפּעס אױפן געװיסן און חרטה האָבן. און ער האָט עס אױך געלערנט די מענטשן זײנע.

— אַ לעבעדיקער קאָן אַמאָל זײן געפערלעך, — האָט ער געזאָגט. — א טױטער קײנמאָל נישט.

געמעקט גאָר אָן חשבון האָט פּאַװעל שטשינסקי, װען די שונאים האָבן אױפגעהױבן די קעפּ, אָרגאַניזירט אַרמײען צו גײן מיט געװער אױף דער רױטער הױפּט-שטאָט און זי דעראָבערן, װען אין שטאָט אַלײן האָבן זײנע מענטשן געהײמע מיליטערישע אָרגאַניזאַציעס געפונען, װאָס האָבן געגרײט אַטענטאַטן אױף די פירער פון דער רעװאָלוציע. אַפילו די הײמישע אױספאָרשונגען, װי פריער, זענען מער נישט געמאַכט געװאָרן. אין די הונדערטער האָט מען זײ, די קלאַסן-שונאים, פון די בעטן אַרױסגענומען אין די נעכט און יעדן צענטן פון זײ אױסגעמעקט גלײך, כדי אָפּצושרעקן די אַלע איבעריקע.

מער פון פריער האָבן די לאַסט-אױטאָמאָבילן געקלאַפּט אין די נעכט איבער די שטײנער פזו די פּעטערבורגער גאַסן. יעדער קלאַפּ האָט אָנגעשלאָגן אין אַשכנזיס האַרץ אױף זײן געלעגער. ער האָט שױן נישט געקאָנט דערװאַרטן די מינוט, װען דאָס פרײלעכע פּאַרשױנדל זאָל אים ארױספירן פון דער שרעקלעכער שטאָט. מיט שעפּטשענדיקע קאַלטע ליפּן האָט ער געבעטן צי גאָט צו דערנענטערן די גוטע שעה.

קאַפּיטל פופצן

שנעלער װי מאַקס אַשכנזי האָט געהאָפט, האָט דאָס פרײלעכע פּאַרשױנדל מיטן האַרטן קאַפּעליוש דורכגעפירט פאַר אים זײנע עסקים.

עס איז גאָר נישט געװען קײן שװערע זאַך אין דער רױטער שטאָט, װאָס אָט דאָס קלײנע רונדע פּאַרשױנדל האָט נישט געקאָנט דורכברעכן. מאַקס אַשכנזי איז געװען אין זיבעטן הימל פון אים. קודם-כל האָט ער אים פאַרקױפט די סחורות פון די קעלערס, װאָס ער האָט באַצײטנס געהאַט פארשטופּט, אײדער די לײט אין די לעדערנע רעקלעך און אין די שינעלן זענען געקומען רױבן דאָס אָנגערױבטע. ער האָט אים אין מאָדנע זײטיקע שענקלעך מיט סוחרים צונױפגעפירט און די סחורה פאַרהאַנדלט. אַשכנזי האָט פאַרקױפט די טרײפענע סחורות אָן צושטעלן. ער האָט עס גלײך געזאָגט די סוחרים, אַז צושטעלן די װאַרע קאָן ער נישט, װי עס פלעגט זיך פירן. ער װעט זײן לעבן נישט אײנשטעלן. די סוחרים האָבן זיך דערמיט נישט איבערגענומען.

די ברידער אַשכנזי

— מיראָן מאַרקאָװיטש װעט עס שױן באַזאָרגן. מיר פאַרלאָזן זיך שױן אױף אים ! — האָבן זײ געזאָגט.

און מיראָן מאַרקאָװיטש האָט עס געמאַכט. גלאַטיק איז עס בײ אים אַרױס. מיט אױטאָמאָבילן, געפירט דורך פּאַרשױנען אין לעדערנע רעקלעך, האָט מען די סחורות פון אַשכנזיס קעלערס אַרױסגעפירט. קײנער האָט זיך נישט געכאַפּט. ער האָט זיך געהאַלטן אין זײן פּרינציפּ, דאָס רונדע פּאַרשױנדל — צו מאַכן אַלץ מיט די רעגירער אַלײן, װײל דאָס איז דער בעסטער װעג, דער זיכערסטער.

— מאָלאָדיעץ ! — האָט אים אַשכנזי געקלאַפּט איבער דער פּלײצע, צופרידן דערפון, װאָס ער איז פון דער צרה פּטור געװאָרן, און גלײך ארסגעצאָלט מיראָן מאַרקאָװיטשן אַ לײטישע קאָמיסיע, מיט דער פולער האַנט.

מיראָן מאַרקאָװיטש האָט נאַכלעסיק אַרײנגעװאָרפן דאָס פּעקל באַנקנאָטן אין די הױזן-קעשענעס, װי דאָס געלט װאָלט געװען נישטיקע פּאַפּירלעך, און אַפילו רעכט נישט איבערגעצײלט.

, — קומט, גאָספּאָדין אַשכנזי, און מיר װעלן דאָס ערשטע געשעפט באַגיסן ! — האָט ער געזאָגט אַ פרײלעכער. — אַזױ אױפן אַמאָליקן שטײגער.

אַשכנזי האָט פון אַזעלכע זאַכן נישט שטאַרק געהאַלטן, אָבער אָפּזאָגן דעם. פרײלעכן פּאַרשױן איז געװען שװער. אײדער נאָך אַשכנזי האָט פּרובירט זיך אַרױסדרײען, האָט אים שױן מיראָן מאַרקאָװיטש גענומען אונטערן אָרעם און געפירט מיט זיך.

— העי, איזװאָשטשיק ! — האָט ער אַ רוף געטאָן אַ שװאַרץ-בערדיקן דיקן קוטשער אין אַ פלאַכן צילינדער, װאָס זײן קאַרעטע און די פּאָר שװאַרצע פערד האָבן נאָך קײן שום סימנים פון דער נײער צײט נישט געהאַט, אױסגעזען ברײט, פעט און רחבותדיק.

אַשכנזי האָט האַסטיק אַרױסגעכאַפּט זײן האַנט פון מיראָן מאַרקאָװיטשעס אָרעם.

— װאָס טוט איר ? איצט ? — האָט ער גערעדט אַ פאַרציטערטער. — מיר װעלן צופאָרן מיטן טראַמװײ.

— גאָספּאָדין אַשכנזי, לאָזט עס פאַר מיר ! — האָט מיראָן מאַרקאָװיטש געענטפערט אַ לאַכנדיקער, קוקנדיק מיט אַלע װײסע צײן פון די שװאַרצע װאָנצעס אַרױס.

אײנס און צװײ האָט ער אַשכנזין אין דער קאַרעטע אַרײנגעשטופּט, אַלײן זיך לעבן אים אַװעקגעזעצט אַ ברײטער, אַ פונאַנדערגעלײגטער, און װױלעריש באַפױלן דעם קוטשער װוּ צו פאָרן. בײם אױסשטײגן האָט אַשכנזי גענומען גראַבלען בײ די קעשענעס, כדי צו באַצאָלן דעם קוטשער. ער האָט גאָר אַלײן נישט געװוּסט, װיפל מען צאָלט איצט פאַר אַזאַ רײזע. ער האָט יעדער װערט פון געלט פאַרלױרן אין די ביטערע טעג. מיראָן מאַר-

580

די ברידער אַשכנזי

קאָװיטש האָט אים מיט כוח צוגענומען די הענט פון די קעשענעס. פלינק האָט ער אַרײנגעשטעקט די האַנט אין הױזן-קעשענע, װוּ ער האָט די באַנקנאָטן נאַכלעסיק געהאַלטן, ער האָט אַ װאָרף געטאָן דעם קוטשער אַ פּאַק פּאַפּירן, צוגעלײגט נאָך אױף טײ אַ באַזונדער פּאַפּירל און אַפילו אַ קאָמפּלימענט פאַר זײן גיכן פאָרן אים געגעבן.

— בלאַגאָדאַריו, באַרין ! — האָט דער קוטשער זיך פאַרנױגט פון געזעסל אַראָפּ און טיף געצױגן פאַר אים דעם נידעריקן גלאַנציקן צילינדער.

אין דעם רעסטאָראַן, װאָס פון דרױסן האָט ער זײער אָרעם אױסגעזען, האָט מיראָן מאַרקאָװיטש באַשטעלט אַ סעודה אױפן גאָר גרױסן שטײ - גער, מיט פלײש, צובײסעכצן, קאָניאַק און מיט אַלע גוטע זאַכן, װאָס מען האָט זײ אין דער הונגערנדיקער שטאָט שױן אַ צײט נישט געזען. אַשכנזי האָט זיך צוגעכאַפּט מיט גיריקײט צו די גוטע מאכלים נאָױ די אָרעמע שפּײזן, װאָס ער האָט זינט אַ צײט מיט אײגענע הענט זיך אַלײן צוגעגרײט.

נעמט כרײן, גאָספּאָדין אַשכנזי, און סאָוס גיסט אַרױף, זײער געשמאַקער, — האָט אים געמונטערט מיראָן מאַרקאָװיטש און באַדינט אים. — לחײם, גאָט זאָל געבן מיר זאָלן האָבן נחת אײנער פון אַנדערן !

בײ די געשמאַקע מאכלים, בײ די גוטע קאָניאַקס, האָבן זיך די מענטשן צעװאַרעמט. מיראָן מאַרקאָװיטש האָט געבליצט מיט די רונדע שװאַרצע אױגן, האָט נישט אױפגעהערט קלאַפּן אשכנזין אין די פּלײצעס און דריקן די קני.

— נו, װאָס, מיראָן מאַרקאָװיטש גאָראָדעצקי װײסט װי מען קגון קריגן אַ גוטן ביסן, הע ? — האָט ער זיך אַלײן געלױבט און געװאָלט הערן עס אױך פון אַשכנזין.

ער איז װײך געװאָרן, סענטימענטאַל און זיך צעקנעפּלט פאַר אשכנזין, דאָס העמד פון דער נשמה אױסגעטאָן, אױף דעם רוסישן שטײגער. זײן גאַנץ לעבן האָט ער דערצײלט איצט. פון ייִנגלװײז אָן אין אָדעס, װוּ ער האָט געהאָלפן דער מאַמען זײנער דער אלמנה אַרומטראָגן הינער און גענדז צו רײכע שטובן, ביז ער איז אָנגעקומען קײן לאָדזש אין אַ געשעפט פאַאַ שיק-ייִנגל, ביז ער איז געװאָרן אַ װאָיאַזשאָר און גאַנץ רוסלאַנד אָן װױן-רעכט אַרומגערײזט. נײן, נישט דורך שולן אין דערציאונג איז ער צום לעבן געגאַנגען, װי אַנדערע. אַלײן, מיט די אײגענע הענט האָט ער זײן װעג געמאַכט.

— שװער געװען דאָס לעבן מײנס, — האָט מיראָן מאַרקאָװיטש גערעדט מיט האַרץ אַשכנזין גלײך אין פּנים אַרײן. — שװער פאַר אַ ייִד געװען אַרומצורײזן איבער רוסלאַנד אָן װױנרעכט. אָבער מיראָן מאַרקאָװיטש האָט געלאַכט פון דער װעלט און אומעטום געקומען. אַנדערע האָבן צוגערעדט צו שמדן זיד, אַ לוטעראַנער װערן און מאַכֿן זיך לײכט אָנער מיראָן מאַרקאָװיטש גאָראָדעצקי האָט געזאָגט : — נײן, ברידערלעך

די ברידער אַשכנזי

דאָס רענדל אױסבײטן נישט ! זאָל מײן נאָמען נישט זײן מיראָן מאַרקאָ - װיטש גאָראָדעצקי !

אַשכנזין איז געפעלן געװאָרן דאָס, װאָס מיראָן מאַרקאָװיטש האָט נישט געװאָלט אױסבײטן דאָס רענדל. צום פריערדיקן קדיש, װאָס ער היט אָפּ, איז איצט צוגעקומען נאָך אַ מעלה, אַ גרעסערע, אַ װיכטיקערע. אשכנזי האָט אים געלױבט דערפאַר. מיראָן מאַרקאָװיטש איז זיך צעגאַנגען פון הנאה.

— נײן, איך בין נישט קײן צדיק, — האָט ער גערעדט מיט האַרץ. —איר װײסט דאָך, אין װעג, מען עסט טריפות, מען היט נישט אָפּ שבת, און צװישן אונדז זאָל עס בלײבן, מען טוט אױך אַנדערע עבירות, מען פּאַקט אַ װײבל, אַ שיקסע, אַנטשולדיקט מיר פאַר די רײד, פאַרשידן, אָבער יאָרצײט, יום-כיפּור און דעם ייִדישן גאָט, דאָס, ברידערלעך, נײן ! דאָס האָב איך אַלעמאָל אָפּגעהיט !

צו די װײטערע גלעזלעך אַז עס איז געקומען, האָט אַשכנזי אָפּגעשטעלט זיך, געגאָסן זײ אין טעלער, װי שטענדיק ער פלעגט זיך פירן אין אַזעלכע פאַלן, כדי נישט צו פאַרלירן דעם קאָפּ. מיראָן מאַרקאָװיטש האָט געטרונקען אַ גלעזל נאָך אַ גלעזל. באַלד האָט ער אױך גענומען װײנען, אױסדערצײלן פאַר אַשכנזין אַלע זײנע צרות, װאָס ער האָט געהאַט אין זײן לעבן. װי פאַר אַ פאָטער האָט ער זיך מתודה געװען, אַלע סודות פון אונטערן לײב ארױסדערצײלט, אַלע זײנע עגמת-נפשן מיטן װײבל זײנעם, װאָס װען ער איז אין די װעגן, פאַרבײט זי אים מיט אַנדערע מענער. אַשכנזי האָט אים באַרואיקט, נאָר מיראָן מאַרקאָװיטש האָט זיך נישט געלאָזט טרײסטן און געכאַפּט זיך קושן אַשכנזין.

— װי אַ טאַטע אַן אײגענער זענט איר פאַר מיר, טײערער, — האָט ער געטוליעט זיך צו אַשכנזין און אים געדאַנקט פאַר אַלע טובות זײנע, כאָטש אַשכנזי האָט נישט אָנגעהױבן צו װיסן װאָסערע טובות ער האָט יענעם געטאָן.

פּלוצלונג איז ער צוגעלאָפן צו דעם פאַס װאַסער, עטלעכע שעפער זיך אָפּגעגאָסן אױף דעם צעהיצטן קאָפּ און גלײך צוריק ניכטער געװאָרן, װי ער װאָלט קײן אײן גלעזל פריער נישט גענומען אין מױל. אין אײן רגע אין ער צוריק געװען דער ענערגישער, האָפערדיקער און פרײלעכער, װאָס קײן שום זאַך איז נישט שװער פאַר אים דורכצוברעכן.

מיט אַ געװאַלדיקן אימפּעט האָט ער צוגעגרײט אַשכנזיס נסיעה. ערשטנס, האָט ער אים צונױפגעפירט מיט צװײ פּאַרשױנען אין קלײדער װאָס זענען האַלב-מיליטעריש און האַלב-ציװיל, האַלבע רוסן, האַלבע פינלענדער. הױכע, אָפּגעברענטע פון װינט און זון, מיט ליולקעס אין די מײלער און גרױסע שװײגער, װאָס פּונקט װי מיראָן שיט מיט רײד, האָבן זײ שװײגנדיק אױסגעהערט מיראָן מאַרקאָװיטשעס מבול װערטער און בלױז גערױכערט. דערנאָך האָבן זײ בײדע אַ שאָקל געטאָן מיט די קעפּ

582

די ברידער אַשכנזי

אײנער נאָכן אַנדערן און אײנגעגאַנגען צו נעמען מיט זיך מיראָן מאַרקאָװיטשעס פּאַסאַזשיר.

אַשכנזי האָט זיך געפילט אומהײמלעך מיט אָט די צװײ הױכע גױים, װאָס רעדן זעלטן אַ װאָרט אַרױס און גײען אָנגעטאָן האַלב-מיליטעריש, האַלב-ציװיל. מיראָן מאַרקאָװיטש האָט אים אָנגערעדט אַ װעלט מיט גוטס אױף אָט די צװײ לײט. שױן נישט אײנעם האָט ער אַריבערגעפּעקלט מיט זײ און דערנאָך גוטע בריװלעך פון יענער זײט געקריגן. ער האָט זײ בײזיך , די בריװלעך. זײ זענען קאָנטראַבאַנדיסטן, די צװײ מענער, שמוגלען אַריבער קײן רוסלאַנד שפּײז און סחורות פון דער פינלענדישער זײט. אַהין פאָרן זײ לײדיק. רודערער זענען זײ גוטע און דאָס שיפל זײערס איז אַ קלײנס, אַ פישער-שיפל מיט אַ זעגל. קײנמאָל האָט נאָך נישט געטראָפן, אַז זײ זאָלן דורכפאַלן. איבעריקנס, זענען זײ אײנס מיט די קאָמיסאַרן, טײלן זיך מיט די פאַרדינסטן און עס איז זיכער מיט זײ, װי בײ דענ. אײגענער מאַמען אונטערן פאַרטעך.

דערנאָך האָט מיראָן מאַרקאָװיטש אַשכנזין געטאָן אַלע אַנדערע טובות. ער האָט אים אױסגעביטן געלט, אַפילו אױסלענדישע װאַליוטע פאַר אים געקריגן, די פּעקלעך אין שטוב געהאָלפן אײנפּאַקן, די אוצרות באַהאלטן אין געװײנלעכע לײװנטענע זעקלעך.

צום טאָג, װען מען האָט געדאַרפט אַרױספאָרן, האָט מיראָן מאַרקאָװיטש אַרײנגעכאַפּט זיך נאָך אין שולכל, צוזאַמען מיט אַשכנזין, כדי נישט דורכצולאָזן קײן קדיש. אַשכנזי האָט זײער פרום אָפּגעדאַװנט, װאָרט אין װאָרט די שמונה-עשרה געזאָגט. באַזונדערס האָט ער פאַרהױבן די אױגן צום באַלקן פון בית-המדרש בײ די תּפילות, װאָס זענען געמאַכט קעגן שלעכטע מענטשן, גזלנים און בײזװיליקע, פון װעלכע גאָט דאַרף אױסהיטן.

אַלץ איז געגאַנגען גלאַטיק, רײן, גאָרנישט האָט זיך נישט פאַרהאַקט בײ דעם מיראָן מאַרקאָװיטש. שטיל האָט ער אַשכנזין צוזאַמען מיט זײנע פּעקלעך פון זײן װױנונג אַרױסגענומען, מיט אַ צוגעגרײטער דראָזשקע אַװעקגעפאָרן צום באַלטישן װאָקזאַל, פון װאַנען מען האָט געדארפט אָפּפאָרן מיט אַ צוג ביז צום ברעג אָפענעם ים. לאַנג האָט געדױערט ביז מען האָט דעם צוג צוזאַמענגעשטעלט. ער האָט היפּש פאַרשפּעטיקט. אַשכנזי איז געזעסן אַן אומרואיקער. יעדער מינוט איז געװען בײ אים אַן אײביקײט. מיראָן מאַרקאָװיטש איז געזעסן בײ די פּעקלעך אַ רואיקער, אַ פרײלעכער װי שטענדיק.

— צוגעװױנט, שױן נישט דאָס ערשטע מאָל, — האָט ער אײנגערױמט אַשכנזין. — זײט רואיק, אַלץ װעט גײן װי אױף פּוטער.

בײם אַרײנגײן אין צוג האָט זיך אױפגעהױבן אַ טומל, אַ גערודער. כאָטש עס איז געװען קאַלט, האָבן מאַסן מענטשן געװױנט אין די זומערפּלעצער בײם ברעג ים. אין שטאָט איז געװען קאַלט, ענג און הונגעריק. אין שינעלן און אין פּעלצן, אין װאָלינקעס און אין לאַפּטיעס, מענער, װײ-

די ברידער אַשכנזי

583

בער, אַלטע, יונגע, אַלע האָבן זיך אַ לאָז געטאָן צום צוג, געלאָפן דורך טיר און פענצטער, געשפּרונגען, געריסן זיך. אַשכנזי איז געבליבן אַ פאַרלױרענער צװישן דעם המון מענטשן. ער איז קײנמאָל נישט געװױנט געװען צו אַזעלכע צוגן. נאָך װײניקער איז ער געװױנט געװען צו שלעפּן פּעק אין װאַגאָן אַרײן. דאָס האָבן געטאָן פאַר אים באַן-טרעגער. אָבער מיראָן מאַרקאָװיטש האָט מיט שדישער פלינקײט געמאַכט זיך צװישן גאַנצן געדיכטעניש אַ װעג, אַרײנגעטראָגן די פּעקלעך, אַשכנזין אַלײן אַרײנגעשטופּט, און געשאַפן אָרט. אײנס און צװײ איז ער מיט אַלע אַרומיקע פרעמ דע מענטשן באַקאַנט געװאָרן, גערעדט צו יעדן, געלאַכט און געמאַכט זיך באַקװעם.

— נאָך אַביסעלע, חברים, אָט אַזױ, אַ דאַנק חברים ! — האָט ער געשטופּט זיך צװישן עולם און ברײט גערעדט אױף זײן אָדעסער רוסיש מיט װײכע ייִדישע האַלדז-רישן אין די אָפטע „טאָװאַרישטשי". די באַן האָט זיך געשלעפּט פױל, געפײפט אָפט, געסאַפּעט, געריסן זיך, נאָר געגאַנגען איז זי לאַנגזאַם און נודנע. אױף יעדער קלײנער סטאַנציע איז זי אָפּגעשטאַנען אַ צײט, פון אָרט זיך נישט גערירט. אַשכנזי האָט זיך פאַרישטעקט שטעקט צװישן די מענטשן. די צײט האָט אים אױפגעגעסן. מער פון אַלע האָט אים געקװעלט דער פּעלץ זײנער, דער רײכער פּעלץ, אין װעלכן אַ פאַרמעגן איז געװען פאַרנײט. מיראָן מאַרקאָװיטש האָט אים מיט זײן פרײלעכקײט געשטאַרקט, אַפילו אַ פּלאַץ צו זיצן האָט ער פאַר אים געקריגן. — העי, קראַסאַװיצאַ, — האָט ער פּלוצלונג אַ זאָג געגעבן צו אַ רױטבאַקיעער שיקסע מיט אַ פאַרריסן נעזל, — זײ אַ װױלינקע און טרעט אָפּ מײן פאָטער דעם פּלאַץ. דו האָסט יונגע שטאַרקע פיס און דער פאָטער מײנער איז שװאַך...

דאָס רױט-באַקיקע מײדל איז פון דעם מאַנס קאָמפּלימענטן נאָך רױטער געװאָרן, און זי האָט זיך אױפגעהױבן פון אָרט. אַשכנזי האָט זיך נישט געװאָלט זעצן. אַלע האָבן אױף אים געקוקט, און דאָס האָט ער נישט געװאָלט. ער איז אַפילו בײז געװאָרן אױף דעם פּלוט מיראָן מאַרקאָװיטש, װאָס טומלט אַזױפיל. נאָר מיראָן מאַרקאָװיטש איז געבליבן אַזױ פרײלעך און גוטמוטיק, װי פריער. אין גאַנצן געדיכטעניש האָט ער גענומען װײלן מיט אַנעקדאָטן, מיט פעטע װאָיאַזשאָרישע װיצן, פון װעלכע די פּאַסאַזשירן אין װאַגאָן האָבן האַרציק געלאַכט, בײ די זײטן זיך געהאַלטן.

אין אָװנט, װען עס איז שױן טונקל געװען, זענען זײ צוגעקומען צו אַ קלײנער סטאַנציע. אַשכנזי האָט געװאָלט נעמען די פּעקלעך, נאָר מיראָן מאַרקאָװיטש האָט נישט געלאָזט. אַלײן האָט ער אַלץ געכאַפּט אין די הענט און אַשכנזין געפירט מיט זיך, ביז זײ זענען אַרױסגעקומען צום אָפענעם ים. אַ װינט האָט אַ כאַפּ געטאָן אַשכנזין און אים שיר נישט איבערגעקערט. דער ים האָט געשמעקט מיט געזאַלצנקײט, האַרבקײט און רױקײט. די בױמער האָבן זיך געבױגן אין װינט, געפײפט, געריסן, גאָר װי אױסצו-

584

די ברידער אַשכנזי

רײסן זיך מיט די װאָרצלען און אַנטלױפן. די כװאַליעס האָבן געפּאַטשט און געשװענקט דעם טונקלען ברעג. הינט האָבן ערגעץ געבילט.

באַלד איז פון דער פינצטערניש אױסגעװאקסן אַ טונקעלע פיגור. אַשכנזי האָט אַ ציטער געטאָן. מיראָן מאַרקאָװיטש האָט אים אַ שטױס געגעבן.

— אונדזערע, — האָט ער געמורמלט.

די טונקעלע פיגור האָט זיך דערנענטערט, צוגענומען בײ מיראָן מאַרקאָװיטשן די פּעקלעך און מיט גרױסע שפּרײזן געגאַנגען פאָראױס. מיראָן מאַרקאָװיטש האָט גענומען רעדן, אַשכנזי האָט אים פאַרהאַלטן דאָס מױל.

— שװײגט, אום גאָטס װילן, — האָט ער אים געבעטן, — שװײגט !

ער האָט געװאָלט הערן דעם ים, דעם רױשנדיקן און װאַשנדיקן, װאָס פירט צו װײטקײטן, צו פרעמדע גוטע לענדער, צו ישועה און צו רעטונג. שרעק צוזאַמען מיט האָפערדיקײט האָט אָנגעפילט זײן האַרץ אין דער װינטיקער נאַכט בײם שטורמישן ים. ער האָט שטאַרק חשק געהאַט צו פרעגן בײ דעם טונקעלן שפּרײזנדיקן מאַן, צי אין אַזאַ נאַכט איז נישט קײן סכנה אַרױסצולאָזן זיך מיט אַ זעגל-שיף, נאָר ער האָט נישט געװאַגט אַ װאָרט אױסצורעדן צו דער טונקעלער שװײגנדיקער פיגור, װאָס איז מיט ריזיקע שפּרײזן געגאַנגען פאָראױס.

באַלד איז מען אָנגעקומען צו אַ הױז. דער מאַן מיט די פּעקלעך האָט אָנגעקלאַפּט. מען האָט געעפנט. אַלע זענען אַרײן. אין דער שטוב, װאָס איז געװען בלױז מיט אַ טונקל לעמפּל באַלױכטן, זענען געװען אָנגעלײגט זעק, פעלן, קעסטלעך, פּעלצן זענען געהאַנגען אױף די װענט. די מענער, װאָס זענען אַרײנגעקומען, האָבן זיך נישט באַגריסט, נישט געפרעגט עפּעס. זײ האָבן בלױז געשװיגן און גערױכערט. אײנער האָט זיך געפּאָרעט בײ אַ צעבראָכענער האַנט-לאַמטערנע, פאַרריכט זי מיט שװערע אומגעלומפּערטע הענט.

מיראָן מאַרקאָװיטש האָט זיך גלײך אױסגעצױגן אױף אײנעם פון די זעק און אײנגעשלאָפן, אײנגעשלאָפן מיט אַ טומל, מיט אַ שנאָרכען און סאָפּען, װי אַלץ װאָס ער טוט, ראַשיק און טומלדיק. אַשכנזי האָט פּרובירט שליסן די אױגן, אָבער ער האָט נישט געקאָנט. די אױפרעגונג האָט אים ניש ט געלאָזט שלאָפן.

שעהן-לאַנג איז אַשכנזי געזעסן אין דער טונקעלער שטוב און געװאַרט אױף דער שעה, װען מען װעט זיך אַרױסלאָזן אין װעג אַרײן. דער װינט אינדרױסן האָט נישט אױפגעהערט צו יאָמערן, די װעלן האָבן אָנגעקלאַפּט אין ברעג. ער האָט אַלעמאָל אױף דאָס נײ אַ קוק געטאָן אױפן זײגערל, אױף דעם גאָלדענעם חתן-זײגער, װאָס ער האָט צו זײן חתונה געקריגן אַ מתּנה. די שעהן האָבן זיך געשלעפּט לאַנגזאַמ, װי קריכנדיקע װערעם. צו דער נאַכט האָט גאָר קײן סוף נישט גענומען. נאָך לאַנגע שעהן האָט אַשכנזי דערפילט אַ מידקײט אין קאָפּ און פאַרמאַכט די אױגן. דאָס

די ברידער אַשכנזי

585

פינצטערע צימער מיט זעק און פעסלעך האָט זיך פּלוצלונג פאַרװאַנדלט אין אַ העל-באַלױכטענעם עס-צימער אין זײן פּאַלאַץ אין לאָדזש. אַלע לאָמפּן זענען אָנגעצונדן. דער טיש איז רײך געדעקט. אױבנאָן איז געזעסן ער, אַשכנזי, לעבן אים זײן פרױ, נישט די צװײטע, נאָר די ערשטע, דינהלע. יונג איז זי, שײן, װי באַלד נאָך דער חתונה. אָבער כאָטש זיאיז איז אַזױ יונג און שײן, זענען שױן די קינדער זײערע דערװאקסן. אָט זיצן זײ טאַקע אױך בײם טיש, ליכטיקע, שײנענדיקע, פון אײן זײט גערטרוד, פון דער אַנדערער זײט — איגנאַץ. אױך שװער און שװיגער זענען דאָ, ר' חײם און פּריװע. לעבן זײ זיצט יעקב-בונט. אַלע זענען זײ פאַרזאַמל . מען עסט, מען טרינקט װײן און מען פרײט זיך מיט אים, אַשכנזין. ער דערצײלט זײ פון װעג, פון די צרות זײנע. אַלע באַגריסן אים, און ער עפנט דעם רײזע-טאַש זײנעם און טײלט יעדן אײן מתנות, און דערנאָך צעגײען זיך אַלע, בלױז ער אַלײן מיט דינהלען בלײבן. זי טוט זיך אױס, בלײבט אין טײערע זײדענע נאַכט-װעש און זי גלעט אים מיט די װײכע הענט, רופט אים אין רױט-באַלױכטענעם שלאָפצימער...

— שױן, דינהלע, — ענטפערט ער, — שױן גײ איך...

ער שטרעקט אױס די האַנט צו פאַרלעשן דעם לאָמפּ, אָבער װי אױף צו-להכעיס רײסט זיך אים די ליכט אין די אױגן. ער עפנט די אױגן אַ װײלע און ער שליסט זײ צוריק פון דער שטאַרקער ליכט. גלײך אין די אױגן לײכט אים אַ העל האַנט-לעמפּל. צװײ מענער אין לעדער רײסן אים בײ די אַקסלען.

— גענוג געשלאָפן, אױפהױבן זיך !

אַשכנזי האָט אױסגעריבן די אױגן און געבליבן שטײן אַ פאַרגליװערטער. בײדע מענער אין לעדער האָבן רעװאָלװערן בײ די גאַרטלען געהאַט שטעקן.

— מיראָן מאַרקאָװיטש ! — האָט ער גענומען רופן. — מיראָן מאַרקאָװיטש !

די מענער האָבן געלאַכט פון אים.

— מיראָן מאַרקאָװיטש איז געגאַנגען אױף אַ חתונה, ער לאָזט אײך גריסן, גאָספּאָדין אַשכנזי, — האָבן די מענער געשפּאַסט. — נו, גערירט זיך, דער אױטאָמאָביל װאַרט.

אין אײן רגע איז אַשכנזי געקומען צום געדאַנק, צום שרעקלעכן קלאָרן געדאַנק, װוּהין דאָס רונדע פּאַרשױנדל האָט אים פאַרפירט, אין װעמענס הענט ער האָט אים אַרײנגענאַרט. ער האָט געװאָלט שרײען, שרײען אין דער פינצטערער נאַכט בײם ברעג ים אױף דעם אומרעכט, װאָס איז קעגן אים באַגאַנגען געװאָרן, אױף דער געמײנהײט פון דעם מענטשלעכן מין, אױף דער אײגענער נאַרישקײט זײנער, אױף דעם אומגליק אױף זײן קאָפּ בײ די טױערן פון זײן רעטונג. ס'גאַנצע בלוט זײנס האָט געשריגן, אָבער דאָס מױל זײנס האָט קײן קלאַנג נישט געקאָנט אַרױסברענגען. די צונג איז, װי

די ברידער אַשכנזי

אַ שטיק האַרטע פאָדעשװע, צוגעװאקסן געװאָרן צום גומען, נישט באַװעגט זיך אין פחד. די פיס זענען אים שלאַבעריק געװאָרן אין די קני, װי אױסגעשרױפט פון די געלענקען.

— ני, גערירט זיך ! — האָבן די מענער אין לעדער אים געטרײסלט.

ער האָט נישט געקאָנט רירן מיט קײן פוס. ער איז געזונקען. די מענער האָבן אים גיך און נאַכלעסיק אַ נעם געטאָן אונטער די הענט און אים אַרױפגעװאָרפן אױף דעם זידנדיקן לאַסט-אױטאָמאָביל, װי אַ זעקל, װי די פעקלעך זײנע, װאָס זײ האָבן געװאָרפן צו זײנע פיס.

— טרײב, װאַניאַ ! — האָבן זײ גערופן דעם שאָפער. — אױף דער גאַנצער פּאַרע יאָג ! מיר האָבן נאָך אַ סך אַרבעט און ס'איז שפּעט.

דער אױטאָמאָביל האָט זיך געלאָזט לענגאױס דעם ברעג. דער ים האָט נישט אױפגעהערט װאַשן די ערד, צו שלאָגן מיט די װעלן, צוריקגײן און װידער אָנקומען, װי ער טוט עס שױן אַזױ מיליאָנען יאָרן, אין אַלע צײטן, דורות, בײ אַלע פעלקער און מאַכטן. דער װינט האָט געריסן די בױמער, געפליקט זײ, צו דער ערד געבױגן און אין זײערע צװײגן געבראָכן און געיאָמערט.

קאַפּיטל זעכצן

טוביה, װאָס מ'רופט אים „ס'איז-נישט-הפקר אַ װעלט", האָט דערלעבט זײנס. דער קאָמענדאַנט אָבערסט פאָן הײדעל הײדעללאָו איז אַװעק פון לאָדזש, מיט חרפּה אַנטלאָפן.

אַז באַראָן פאָן הײדעל הײדעללאָו האָט געקראגן די ערשטע ידיעורנ פון דער דײטשער מפּלה, פריער װעגן דעם בראָך פון דער הינדענבורגליניע און שפּעטער װעגן דעם אױפשטאַנד אין בערלין און װעגן קײסערס אַנטלױפן איבער דער האָלענדישער גרענעץ, איז ער צוערשט געיואָרן שטאַרק רױט, דערנאָך שטאַרק בלאַס, צום סוף געל װי אַ מת.

— אונזין, אױסגעשלאָסן ! — האָט ער געשריגן צום אַדיוטאַנט זײנעם. — לעזן זי עס, מאַהל, לױטענאַנט, איך זעהע ניכטס מער !

דער לײטענאַנט האָט די טעלעגראַמען געלײענט הױך, מיט אַן איבערגעטריבן שטאַרק קול. באַראָן פאָן הײדעל הײדעללאָו האָט, װי אַן אַלטע היסטערישע פרױ, גענומען שלוכצן, שלאָגן זיך מיט בײדע הענט אין די שלײפן.

— פערדאַמט, פערפלוכט, — טאַוזענד מאַהל פערדאַמט !... — האָט ער געװאָיעט.

װי אַן אַלטער נאַסער האָן מיט אױסגעפליקטע פעדערן נאָך אַ מלחמה מיט אַ ייִנגערן און שטאַרקערן פון זיד, האָט דער הױכער אָבערסט אױסגעזען איצט אין גרױסן קאַבינעט פון פּאַלאַץ. מיטאַמאָל איז די אַלטקײט

די בדידער אַשכנזי

587

און שלאַבעריקײט אַרױס איבער דער אָנגעצױגענער קריגערישער מיליטערישקײט. דער אַדיוטאַנט האָט אים געגלעט.

— הער אָבערסט, אום גאָטעס װילן, — האָט ער געבעטן, — הער אָבערסט...

— נײן, זאָ אײנע שאַנדע, — האָט דער אַלטער געקרעכצט.

עס איז גערונען פון אים פון אַלע זײטן, פון די אױגן, פון דער נאָז. פון אַלטן מױל. דער גלענצענדער אָבערסט-מונדיר איז געװען פאַרפלעקט װי בײ אַ ייִנגל אַ ראָצער.

דער אַדיוטאַנט האָט די פלעקן גערײניקט מיט אַ טיכעלע.

— הער אָבערסט, איר דאַרפט זיך באַהערשן, שטאַרק זײן יעצט...

— אַלעס קאַפּוט, אַלעס ! זאָ אײנע שאַנדע ! — האָט דער אַלטער נישט אױפגעהערט זיפצן. די מיליטערישע כאָרכלדיקע באַפעלערישע שטימע זײנע איז פלוצלונג פאַרשװוּנדן, אױסגערונען. ער האָט גערעדט נעבעכדיק, קװיטשענדיק, װי אַן אַלטע בײזע פרױ. נײן, ער האָט זיך נישט געלאָזט טרײסטן, דער באַראָן פאָן הײדעל הײדעללאָו. מען איז שױן אַזױ װײט געװען. אין האַלב אײראָפּע האָט דאָס דײטשע מיליטער אָלג שפּארט, אין בעלגיע און אין פראַנקרײך, אין רומעניע, אין טערקײ, אין פּױלן, אין אוקראַינע, אין די באַלטישע געגנטן, אין ליטע, אין קרים, אַפילו װעגן פּעטערבורג האָט מען שױן געטראַכט. אומעטום האָט געהערשט דאָס זיגרײכע דײטשע מיליטער. פּלוצלונג אַזאַ קלאַפּ, אַזאַ װיסטע מפּלה, אַ נידערלאַגע אױף אַלע פראָנטן. אין בערלין אַן אױפשטאַנד, און דער קײסער אַלײן, דער קײסער איז פון דײטשלאַנד אַנטלאָפן, בײ די האָלענדער, בײ די ברײטהױזיקע פישער-יונגען, געבעטן זיך, מען זאָל אים דורכלאָזן. דאָס איז געװען צופיל.

מער פון אַלץ האָט אים געװײטיקט די חרפּה. װאָסער פּנים װעט ער איצט האָבן דאָ אין שטאָט, װאָס ער האָט מיט אײזערנע הענט געהאַלטן ? זײ װעלן לאַכן פון אים, די לײזיקע פּאָליאַקן. ער װעט זיך שעמען די אױגן װײזן. אױך די סאָלדאַטן זײנע װעלן חוצפּה קריגן. זײ װעלן טאָן דאָס זעלבע, װאָס די רוסן אין רוסלאַנד. זײ װעלן בײ זײערע עלטסטע די עפּאָליעטן אָפּשנײדן, און אפשר, גאָר אַרעסטירן, שלאָגן, אַ קױל אין קאָפּ אַרײנשיטן. זײ האָבן אים אַלעמאָל פײנט געהאַט, געהאַסט שטילערהײט, װײל ער איז שטרענג מיט זײ געװען, אין די הענט זײ געהאַלטן.

— בלײבט נישט מער װי אַ קױל אין קאָפּ זיך אַרײנצױאָגן, לױטענאַנט, — האָט ער געזיפצט.

אָבער ער האָט זיך קײן קױל אין קאָפּ נישט געגעבן. נײן, ער האָט בלױז גענומען שילטן, זידלען די הערן פון די גענעראַל-שטאַבן, די אַלע קאָמאַנדירן, װעלכע האָבן צו אַזאַ װיסטער מפּלה דערלאָזט.

— פערפלוכטע באַנדע, — האָט ער געשריגן מיט די אַרײנגעשטעלטע

588

די ברידער אַשקנזי

צײן, — הונדע, זאַו-קערלע, לאַוז-באַנדע, טאַוזענד מאַהל פערפלוכט, דאָנער װעטער, קרררױץ, סאַקררראַמענט...

דעם גאַנצן פאַרמעגן זײנעם פון קללות, זידלערײען און מיאוסע װערטער, װאָס ער האָט אָנגעזאַמלט אין זײן לעבן, צום ערשט אין די בירהײזער פון די סטודענטישע קאָרפּאָראַציעס, און דערנאָך אין מיליטער, האָט ער אױסגעשאָטן איצט, געװאָרפן פון אַלטן מױל די מיאוסקײטן, װי פון אַ מיסטקאַסטן אַרױס. דאָס האָט אים באַרואיקט. באַלד דערנאָך האָט ער אױסגעשאָטן איצט, געװאָרפן פון אַלטן מױל די מיאוסקײטן, די נאָז גוט אױסגערײניקט, אױסגעגלײכט דעם צעקנײטשטן מונדיר, די מעדאַלן און דעם קרײץ צורעכטגעמאַכט, אַרױסגערוקט די ברוסט פאָראױס, די צעשױבערטע אָפּגעקראָכענע װאָנצעס שטאָלץ פאַרדרײט אַרן יף, װי בײם קײסער, דעם מאָנאָקל אַרײנגעזעצט אין לינקן אױג און גענומען זיך אין די הענט אַרײן.

קײן באַפעלן זענען נישט געװען. די הערן אין גענעראַל-שטאַב האָבן גאָר די קעפּ פאַרלאָרן. ביז װאָס-װען, האָט באַראָן פאָן הײדעל הײדעללאָו אָפּגעמאַכט בײ זיך צו באַהאַלטן דערװײל די טרױעריקע נאַכריכטן. קײנער דאַרף נישט װיסן. ער האָט זיך אַװעקגעזעצט בײם טיש, צוגערופן דעם אַדיוטאַנט זײנעם באַפעלעריש, פּונקט װי ער װאָלט נישט פריער אַזױ װײבעריש זיך באַראָצט אין זײן קעגנװאַרט, און געגעבן אים באַפעלן : קײן װאָרט נישט לאָזן פאַלן פון דעם, װאָס איז באַנאַכריכט געװאָרן, אַפילו נישט פאַר די נאָענטסטע חברים-אָפיצירן. שטאַרק אַכטונג געבן אױף דער פאַרדאַמטער פּרעסע, עס זאָל קײן װאָרט נישט אַרײן. אַלץ זאָל װערן גוט צענזורירט. מיטן לעבן אין גאַרניזאָן, װי אין שטאָט, אָנגײן נאָרמאַל. אַלעס זאָל פּינקטלעך אױסגעפירט װערן.

— יאַ װאָהל, הער אָבערסט ! — האָט דער אַדיוטאַנט געזאָגט אַן אױסגעצױגענער.

— אַבסאָלוטע דיסציפּלין, לױטענאַנט, — האָט דער קאָמאַנדיר באַפױלן שטרענג, — װען עס װעלן אָנקומען באַריכטן, גלײך מיר מיטטײלן.

דער אַדיוטאַנט האָט אױסגעפירט די באַפעלן, קײן פּיפּס פאַר קײנעם נישט געטאָן. אָבער װי פון הימל אַראָפּ האָבן די נאַכריכטן גענומען זיך טראָגן איבער דער שטאָט. די פּױלישע לעגיאָנערן, װאָס האָבן זיך דאָ נאָך פאַרװאַלגערט, האָבן פּלוצלונג הױכע קעפּ, פאַרריסענע, געקריגן. זײ האָבן אַפילו פאַר די דײטשע אָפיצירן נישט סאַלוטירט. אױף די גאַסן האָבן זיך ציװילע פּױלישע לײט, מערסטנס שול-ייִנגלעך, באַװיזן מיט לעגיאָנערישע היטעלעך. זײ האָבן מאַרשירט אין רײען און הױך אױפן קול פּױלישע מיליטערישע לידער געזונגען, אַ פאָן מיט אַ װײסן אָדלער אַרױסגעצױגן. אױף אַלע גאַסן האָבן זיך מענטשן געשאַרט, אױף די טראָטואַרן זיך פאַרהאַלטן, אױף די ראָגן זיך אָפּגעשטעלט, גאָרנישט װי דעם קאָמענדאַנטס באַפעלן װעגן דער אָרדענונג אין שטאָט זענען געװען. מען

די ברידער אַשכוזי

589

האָט גערעדט, געמאַכט מיט די הענט, דערצײלט, נײעס זיך איבערגעגעבן. די מיליציאָנערן האָבן קײנעם נישט געטריבן. מיטאַמאָל האָבן זיך גרױסע אױפרופן, בלױז אין פּױליש, אױף די װענט באַװיזן, װעגן די דײטשע מפּלות דערצײלט, צו אַ זעלבסטשטענדיק פּױלן גערופן. אונטערגעשריבן איז געװען דערױף די פּױלישע מיליטערישע אָרגאַניזאַציע. די דײטשע סאָלדאַטן האָבן זיך אָפּגעשטעלט, אױסגעפרעגט זיך בײ ייִדן, װאָס פאַרשטײען דײטש, װעגן די נײעסן. די ייִדן האָבן זײ אין לאָדזשער דײטש דערצײלט די נײעס פון בערלין.

— יעצט גײען װיר צו האַוזע, — האָבן די לאַנדשטורמער געזאָגט מיט צופרידנקײט.

די פּױזנער סאָלדאַטן האָבן אַלײן געמאַטערט זיך בײ די פּױלישע אױסרופן, זײערע דײטשע קאַמעראַדן די נײעס דערצײלט.

— יעצט װעלן מיר אין דער פּױלישער אַרמײ דינען, — האָבן זײ געזאָגט, יאַ, יאַ...

װי דורך אַ באַפעל האָבן די שטענדיק-אױסגעגלײכטע דײטשן אַראָפּגעלאָזט די פליגל, גענומען שלעפּן באַלעבאַטיש מיד די באַנאָגלטע פיס, גאָרנישט װי סאָלדאַטן, נאָר װי פױלע פּױערים. טײל האָבן אױפגעלאָזן אַ לעכל פון רימען, אַנדערע האָבן אָפּגעקנעפּלט אַ קנאָפּ בײם האַלדז, אַרײנצולאָזן אַ ביסל פרײע לופט אין דעם זעלנערישן קערפּער אַרײן ; ייִנגערע האָבן איבערגעקערט די ביקסן, פּלוצלונג זײ גענומען טראָגן מיט דער רער אַראָפּ און מיט דער קאָלבע אַרױף. געגאַנגען זענען זײ נישט רײעטױיז, נאָר װי סטאַדעס אַרומגעגאַנגען, מיט הענט אױף אַקסלען פאַרלײגט. זײ האָבן אָפיצירן דורכגעלאָזט, שלאַבעריק באַגריסט, אָדער אַפילו אינגאַנצן נישט.

— נאַך האַוזע, נאַך האַוזע ! — האָבן אַלע גערעדט דאָס אײגענע, — װיר האַבען עס גענוג...

נײן, ער האָט נישט געקאָנט האַלטן די שטאָט מער, דער באַראָן פאָן הײדעל הײדעללאָו. מען האָט געפײפט אױף זײנע באַפעלן. די אַרמײ איז זיך צעקראָכן.

איבער די גאַסן האָבן זיך פּאָליאַקן מיט ביקסן אױף די אַקסלען באַװיזן. זײ האָבן דײטשן אָפּגעשטעלט און בײ זײ דאָס געװער געפאָדערט. אָפיצירן האָבן זיך קעגנגעשטעלט, די רעװאָלװערן נישט געװאָלט אַלעמאָל אָפּגעבן. די סאָלדאַטן האָבן גלײך די ביקסן אַראָפּגענומען און אַװעקגעגעבן. די אײגענע לאַנדשטורמער, װאָס האָבן דאָס לאַנד פריער אין די הענט געהאַלטן, װאָס אײן סאָלדאַט זײערער פלעגט אױף אַ גאַנץ דאָרף גײן, האָבן איצט אָפּגעגעבן דאָס געװער יעדן שול-ייִנגל.

צוזאַמען מיט די פּאַטריאָטישע אױפרופן, באַצירט מיטן פּױלישן אָדלער, האָבן זיך אױך אַנדערע אױפרופן אױף די לאָדזשער מױערן גענומען באַװײזן אױפרופן, װאָס הױבן זיך אָן מיט „פּראָלעטאַריער פון אַלע לענ-

590

די ברידער אַשכנזי

דער פאַראײניקט אײך". אין פּױליש, אין ייִדיש און אַפילו אין דײטש האָבן זיך די אױפרופן באַװיזן. זײ האָבן גערופן צו פּראָלעטאַרישער אײנהײט אין דער דאָזיקער אַרבעטער-שטאָט, צום קאַמף, גלײכהײט און ברידערלעכקײט.

טוביה װעבער האָט װי אַ װיכער זיך געטראָגן איבער דער אױפגערודערטער שטאָט. ער האָט געזען, װי די זײלן פון דער װעלט ברעכן זיך, קנאַלן. פריער רוסלאַנד, איצטער דײטשלאַנד, עסטרײך. באַלד װעלן קומען די אַנדערע לענדער. די אַנטױשטע מאַסן, װאָס די קאַפּיטאַליסטן האָבן זײ געגעבן דאָס געװער אין די הענט, װעלן אומעטום אױסדרײען די באַיאָנעטן קעגן זײערע אײגענע שונאים. זי קראַכט, די אַלטע װעלט. אַלץ טרײסלט זיך פון די קלעפּ, װאָס זי קריגט. די געקרױנטע װערן אַראָפּגעװאָרפן פון די טראָנען, די מעכטיקע — פון זײערע שטולן. דער גרײסער לײמענער גולם, װאָס די געשיכטע האָט שױן לאַנג פאָראױסגעזען זײן סוף, צעפאַלט זיך, צעברעקלט זיך. איצט װערט דײטשלאַנד, דאָס מעכטיקע קאַפּיטאַליסטישע לאַנד, רױט ; אױך עסטרײך, אַנדערע לענדער. דער ערדקוגל האָט זיך אָנגעצונדן. װי אַ פײער אין אַ הײסן זומער-טאָג װעלן די פלאַמען פון דער רעװאָלוציע אַרומנעמען אַלע זײטן פון דער װעלט. באַלד װעלן אױך אױפשטײן די אָפּגעשטאַנענע לענדער, אינדיע, כינע, אַלע קאָלאָניעס, װאָס װערן רעגירט פון די רױבערישע קאַפּיטאַליסטן.

נײן, ער האָט זיך נישט גענאַרט, האָט טוביה געזען, כאָטש מען האָט פון אים געלאַכט און געשפּעט, חוזק געמאַכט, פאַר אַ משוגענעם געהאַלטן. ער אַלײן פלעגט שױן אַפילו שװאַך װערן. אין די ביטערע טעג פון דער מלחמה איז אים אַ צװײפל באַפאַלן נישט אײנמאָל. ער האָט זיך געשטאַרקט, די פליגל נישט אַראָפּגעלאָזט. איצט, זעט ער, אַז דאָס, אין װאָס ער האָט געגלױבט, איז געקומען, מקױם געװאָרן. ער האָט געזאָגט אין דער אַרבעטער-קיך כסדר, אַז זײער סוף װעט קומען, אַז דער קאָמענדאַנט װעט מוזן אַװעק. און אַזױ איז עס. שױן האָט מען געפּאַקט אין פּאַלאַץ בײ אים, געגרײט זיך צו אַנטלױפן.

גאַנצע טעג איז ער איצט מיט זײנע מענטשן אין דער אַרבעטער-קיך געזעסן, באַראַטונגען אָפּגעהאַלטן, פּראָקלאַמאַציעס געשריבן. אױף אים אַלײן איז געבליבן איצט די שטאָט. מען האָט געדאַרפט די מענטשן אױפקלערן, װעקן, רופן צוריק אין די אַרבעטער-רײען די, װאָס האָבן צוליב דער מלחמה געמוזט אַרױס פון זײ.

זי איז נישט אָפּגעטראָטן גלײך, די אַלטע װעלט, האָט טוביה געזען. װי אַ פאַרװוּנדעטע בײזע חיה האָט זי פּרובירט נאָך שטשירען די צײן, בײסן. די זיגערישע לענדער האָבן װידער פּרובירט מיט טראָמײטן און פאַראַדן, מיט פוסטע פּאַטריאָטישע דרשות פאַרבלענדן די מאַסן, אײנרעדן זײ נאַרישע נצחונות, כדי אָפּצוציען פון זיך דעם צאָרן פון די אָפּגענאַרטע, פאַרװוּנדעטע און פאַרקריפּלטע. דער פּאַטריאָטישער טשאַד װיל װידער.

די ברידער אַשכנזי

1 59

אין זײן גסיסה, פאַרבלענדן די אַרבעטער-מאַסן. אין די נײ-אַנטשטײענדיקע לענדער שאַלט דער פּאַטריאָטישער שופר אױף אַלע זײטן. אױך דאָ אין לאַנד הױבט זיך אױף אַ טשאַד. די רעאַקציאָנערן און אונטערדריקער קריכן פון די לעכער אַרױס, די קירכן קלינגען, די שולן מאַכן „מי-שברכס" די נײע הערשער, פּונקט װי זײ האָבן נעכטן געמאַכט די פריערדיקע הערשער. טוביה האָט געקעמפט קעגן דעם. פון זײן אַרבעטער-קיך אַרױס, מאַסןמיטינגען אָפּגעהאַלטן, קלאָרקײט אין טשאַד אַרײנגעטראָגן. אױך די ציוניסטן, די שונאים זײנע, װילן דעם ייִדישן אַרבעטנדיקן מענטש פאַרטומלען. פריער, װי לאַנג די דײטשן האָבן געהערשט, האָט מען נישט געקענט דערצײלן װעגן דער דעקלאַראַציע, װאָס דער ענגלישער לאָרד באַלפור האָט געגעבן די ייִדן, צוגעזאָגט זײ אַן אײגענע פּאַלעסטינע. דער באַראָן פאָן הײדעל הײדעללאָו האָט פאַרבאָטן אַ װאָרט צו שרײבן װעגן די טובות, װאָס די גאָט-פאַרדאַמטע ענגלענדער, די שונאים פון דײטשלאַנד, טוען. איצט, װי נאָר די דײטשן האָבן אָנגעװױרן די ממשלה, האָבן די ציוניסטן גענומען שרײבן אין אַלע בלעטער װעגן דעם ייִדישן לאַנד, װאָס ענגלאַנד האָט די ייִדן געגעבן. אין די שולן האָבן די גבאים „מי-שברכס" געמאַכט דעם לאָרד פון ענגלאַנד. אױף אַלע װענט, מױערן און הײזער האָבן זײ װעגן דעם מעלדונגען אױסגעהאַנגען. מען האָט אַפילו געגרײט אַ מאַניפעסטאַציע, מיט ספר-תורהס און פענער אַרױס אױף די גאַסן, מיט מוזיק און טענץ. טוביה האָט געװוּסט, װאָסער כוח די פּראָפּאגאנדע האָט, װי לײכט די מאַסן לאָזן זיך פאַרטשאַדען פון נאַציאָנאַליסטישן רױך. ער האָט דעריבער מיט פײער געשאָטן קעגן די פאַרפירער, װאָס װילן מיט פּוסטע חלומות אָפּציען די מאַסן פון זײער קלאַסן-קאַמף, װאָס װילן מיט זיסע הבטחות אָפּװענדן זײ פון קאַמף פאַר אינטערנאַציאָנאַליזם און אַלגעמײנער פרײהײט. מיט שפּאָט האָט ער אױסגעלאַכט אין די פּראָקלאַמאַציעס די כלי-קודש און נגידים, װאָס פאַרדרײען אַ קאָפּ די מאַסן מיט פּוסטע הבטחות פון אימפּעריאַליסטישע לאָרדן.

ער איז מער גאָרנישט אַהײמגעגאַנגען צו זיך אין שטוב, איבערגענעכטיקט אױף אַ באַנק אין אַרבעטער-קיך, די נשמה דערהאַלטן מיט אַ שטיקל ברױט. ער האָט קײן צײט נישט געהאַט. ער האָט געדאַרפט רעדן, פּראָקלאַמאַציעס פאַרפאַסן, אַן אַרבעטער-דעמאָנסטראַציע אָרגאַניזירן, װאָס זאָל זײן אַ קעגנגעװיכט קעגן די ציוניסטן.

און צו אַלע אַרבעטן האָט מען נאָך אױך געדאַרפט בײ די דײטשע סאָלדאַטן לאָזן הערן אַ װאָרט. איבער די לאָדזשער מױערן האָבן זיך צװישן אַלע פּאַפּירן און אױפרופן אױך די דײטשע אױפרופן געלאָזט װײזן, אױפרופן צו די סאָלדאַטן װעגן סאָלדאַטן-ראַטן, װאָס האָבן זיך געשאַפן און װאָס זײ דאַרפן פירן מיט אַלעם, נישט לאָזן זיך פירן פון דיאָפיצירן אָפיצירן און קאָמענדאַנטן. אױף זעלנערישע ברוסטן, לעבן די מעדאַלן און קרײצן, האָבן זיך רױטע שלײפעלעך באַװיזן. אױפן פּאַלאַץ בײם קאָ-

592

די ברידער אַשכנזי

מענדאַנט האָט פלוצלונג אַ רױטע פאָן גענומען װײען, אָנשטאָט דער קײסערלעכער. אַ סך סאָלדאַטן האָבן פון זיך די עפּאָליעטן אַראָפּגעריסן. רעדנער אין סאָלדאַטן קלײדער האָבן רעדעס געהאַלטן פאַר די פאַרזאַמלטע, װעגן דעם אױפשטאַנד אין בערלין דערצײלט.

באַראָן פאָן הײדעל הײדעללאָו האָט די ראָלעטן איבער די פענצטער ביז אַראָפּ אַרונטערגעלאָזן, כדי נישט צו זען די חרפּה.

אין אײנעם אַ טאָג האָט זיך טוביה אױף אַ מיטינג פון סאָלדאַטן-ראַט געװיזן און פאַר די דײטשן אַ רעדע געהאַלטן.

אין אַ גרײזיקן לאָדזשער דײטש, װאָס ער האָט געכאַפּט פון די דײטשרעדנדיקע סוחרים, פון די דײטשע װעבער אין שטאָט, האָט ער גערעדט פאר די הונדערטער סאָלדאַטן. זײ האָבן נישט פאַרשטאַנען יעדער װאָרט זײנס, אָבער פאַרשטאַנען האָבן זײ דאָס פײער, װאָס האָט געשפּראָצט פון מױל פון דעם אױסגעדאַרטן שלעכט-געקלײדעטן, פאַרחושכטן פּראָלעטאַריער. ער האָט געװאָרפן מיט די הענט, װאָס קריכן אַרױס פון זײנע לױזע אַרבל, ער האָט געדראָט מיט אַ שפּיציקן פינגער קעגן די הערשער און אונטערדריקער, װאָס פאַרקנעכטן דאָס אַרבעטנדיקע פאָלק. זײנע אַלטע אױגן האָבן געברענט מיט יוגנטלעכן האַס און צאָרן קעגן אַלע, װאַס װילן נישט לאָזן אײנפירן גלײכהײט, אײנהײט און ברידערלעכקײט אױף דער װעלט.

— בראַװאָ ! — האָבן גערופן די שװערע לאַנדשטורמער, די פּױערים און אַרבעטער, די פאַרמאַטערטע פון קריג, די בענקענדיקע נאָך זײערע הײמען, פון װעלכע מען האָט זײ אָפּגעריסן. — שטימט, קאַמעראַדן !

באַראָן פאָן הײדעל הײדעללאָו האָט געמוזט עפענען דעם ראָלעט פון זײן פענצטער, צו זען, פאַרװאָס די סאָלדאַטן ברומען אַזױ שטאַרק. ער האָט טיף אַרײנגערוקט דעם מאָנאָקל אין זײן אױג און שטרענג באַטראַכט דאָס קאָמישע אױסגעדאַרטע מענטשל, װאָס שרײט אַזױ פאַר זײנע סאָלדאַטן. ער האָט אים פריער קײנמאָל נישט געזען, דעם ייִד, דעם קעניג פון די סאָציאַליסטן, מיט װעלכע ער האָט נישט אײנמאָל געהאַט צו טאָן. איצט האָט ער אים געזען. אָט דאָס איז ער, האָט ער זיך אַלײן נישט געגלױבט. צו-אָרעם, פאַרשװאַרצט אין אײנגעשרומפן איז זײן קעגנער געװען. ער האָט זיך אַזש פאַרשעמט פאַר זיך אַלײן, װאָס דער קעגנער זײנער איז אַזױ נעבעכדיק. די האַנט האָט אים געביסן. װי װאָלט ער מיט פאַרגעניגן אַרױסגענומען דעם רעװאָלװער פון טאַש און אָט די פלױ דערשאָסן, אָט די ציװילע לױז, װאָס האָט זיך דאָ בײ אים לעבן פּאַלאַץ אַװעקגעשטעלט רעדן פאַר סאָלדאַטן, פאַר דײטשע סאָלדאַטן.

אָבער די סאָלדאַטן האָבן אָט דאָס אײנגעשרומפענע מענטשל אױסגעהערט, אַפּלאָדירט אים שטאַרק, אַז די שױבן אין די פּאַלאַץ-פענצטער האָבן אַזש געציטערט.

און באַראָן פאָן הײדעל הײדעללאָו האָט מיש כעס אַראָפּגערוקט דעם

די ברידער אַשכנזי

593

ראָלעט אין דעם קאָפּ אַראָפּגעלאָזט, פאַרזונקען אין ביטערע מחשבות. ער האָט געטראַכט װעגן קײסער, דער אַרמײ, װעגן דײטשלאַנד, װעגן זײן גוט אין פּרײסן. אָט פון אַזעלכע ציװילע פלײ װעט איצטער דײטשלאַנד געפירט װערן. זײ זענען די הערשער. אַרבעטער, פּעבל װעלן אין די אַמטן זיצן, אין די מיניסטעריומס, אומעטום. שױן איז דער רעגענט פון דײטשלאַנד אַן אַרבעטער, אַ זאָטלער אַ פאַרדאַמטער. אײן גאָט װײס, װאָס אין זײן גוט װעט איצט זײן ? די קנעכט װעלן אַלע מיאוסע זאַכן אָפּטאָן. מעגלעך גאָר אַז די לױזיקע פּאָליאַקן װעלן די הערשער פון זײן גוט זײן. זײ װעלן שטיקער פון אָסט-פּרײסן אָפּרײסן.

ער האָט דערפילט אַ פײכטקײט אין די אױגן, אין דער נאָז און בײ דיקנײטשן קנײטשן פון די אַלטע ליפּן. אַלץ אין אים האָט געװײנט.

אין דרױסן איז געשטאַנען טוביה און מיט אַזאַ ברען גערעדט פון דעם לאַסט-אױטאָמאָביל אַראָפּ, אַז עס האָט אױסגעזען װי ער װאָלט פליען אין דער לופטן.

נאָך קײנמאָל האָבן די טעכטער זײנע, און אַפילו קײלע זײן װײב אַלײן, נישט געקוקט אױף אים מיט אַזעלכע אױפגעריסענע אױגן פון חידוש.

— זעטס נאָר, װי מ'הערט אים ! — האָט קײלע געריסן די טעכטער בײ די אַרבל. — װען איך זע עס נישט מיט מײנע אױגן, װאָלט איך עס נישט געגלױבט... די װעלט איז משוגע געװאָרן...

קאַפּיטל זיבעצן

פעליקס פעלדבלום, דער אָפיציר, װאָס איז אַ פרײװיליקער אױף דעם שלאַכט-פעלד געגאַנגען, כדי צו דעראָבערן אַ פרײ פױלן, װײל נאָר אין פרײען אומאָפּהענגיקן פּױלן װעט מען קאָנען פרײהײט און ברידערלעכקײט אײנפירן, גלײכהײט פאַר אַלע פּױלישע אײנװױנער — האָט זײנס דערגרײכט. פּױלן איז געװען פרײ. די דערנער-קרױן, װאָס דער גורל האָט אַרױפגעלײגט אױפן קאָפּ פון פאָלק פון די פעלקער, צו טראָגן די פּױלישע מיסיע פאַר די נאַציעס פון דער װעלט, איז אַראָפּגענומען געװאָרן. דער װאָװעל, דער קעניגלעכער שלאָס אין קראָקע אױפן באַרג, װוּ עס ליגן די פּױלישע מלכים און דיכטער, איז נישט מער קײן קאַזאַרמע פאַר עסטרײכישע קאַװאַלעריסטן און זײערע פערד, װי פריער. די פּױלישע פאָן האָט געפלאַטערט אין װינט איבער קראָקע און איבער דעם גאַנצן לאַנד.

די קראָקאָװער לעגיאָנערן, די יונגע פּױלישע זין, װאָס האָבן זיך „קראַקוסן" אַ נאָמען געגעבן, זענען מיט שװערד און ביקס, מיט פּױלישע פאָנען און געזאַנג געגאַנגען צו מזרח, צו לעמבערג, דער שטאָט אין גאַליציע, װאָס די דאָרטיקע אוקראַינער האָבן געהאַלטן, כדי זי צו דעראָבערן און פאַרשפּרײטן אױף איר דעם פּױלישן אָדלער. צוזאַמען מיט אַנדערע רעגי-

594

די ברידער אַשכנזי

מענטן איז געגאַנגען דער רעגימענט, אין װעלכן עס האָט געדינט פעליקס פעלדבלום, װאָס איז פון אַ פּראָסטן סאָלדאַט ביז אַן אָפיציר דערגאַנגען. מיט אַ שװערד בײ דער זײט, מיט די אָפיצירישע עפּאָליעטן אױף די איבערגעבױגענע אַקסלען, איז ער מיט גרױסע שפּרײזן געגאַנגען פאָראױס זײנע לעגיאָנערן אין געפירט זײ צו מזרח. די לעגיאָנערן זײנע האָבן געזונגען דאָס „קראַקוסן"ליד :

פון פאָרנט אױף אַ פערד,

גענעראַל ראָיאַ מיט דער שװגערד,

נאָך אי ם זײנע „קראַקוסן"

צו פאַרטרײבן די קלײן-רוסן.

הוליען װעט מען אַ גאַנצן טאָג,

אױ, צו ייִדן װעט זײן אַ קלאָג !

יאָ, איז עס געװען אַ קלאָג צו די ייִדן, װי די „קראַקוסן" האָבן געזונגען.

דעמאָביליזירטע סאָלדאַטן פון פאַרשידענע פעלקער אין נאַציעס האָבן זיך אַרומגעשלענדערט איבערן לאַנד. פון אוקראַינע, פון קרים, פון װאָלין און װײס-רוסלאַנד, פון פאָדאָל, פון אַלע עקן זענען זײ געלאָפן, די צעלאָזענע דײטשע אַרמײען, אַהײם צום פאָטערלאַנד. די באַנען זענען נישט געװען גענוג אױף אַרױסצופירן די אײלנדיקע מחנות. זײ האָבן זיך אָנגעהאַנגען אױף די טרעפּלעך פון די װאַגאָנען, אױסגעלײגט זיך אױף ד" דעכער, אָגעטשעפּעט זיך אין די בופאָרן, אַבי אַהײמצוקומען װאָס פריער. אָבער די באַנען האָבן נישט געקאָנט אַרײננעמען אַזױפיל. אין די צענדליקער טױזנטער האָבן זײ זיך אַרומגעשלעפּט פרײע, צעקנעפּלטע, אױפגעהײטערטע און אומרואיקע פון דעם, װאָס איז געקומען, און מער נאָך דערפון, װאָס דאַרף קומען. די רעװאָלוציאָנערן האָבן זיך אָנגעהאַנגען רױטע שלײפעלעך אױף די ברוסטן. די עלזאַסער האָבן אַנשטאָט די אַראָפּגעריסענע דײטשע צײכנס צוגעטשעפּעט פראַנצױזיש-נאַציאָנאַלע צײכנס. זײ האָבן האָפערדיק מאַרשירט איבער די גאַסן, גענומען רעדן פראַנצױזיש מיט די מײדלעך און שרײען :

„װיװ לאַ פראַנס !"

די פּאָליאַקן פון פּױזנער געגנט האָבן פּױלישע אַדלערס צו די דײטשע היטלען צוגעשפּיליעט און אין אַ גרײזיקן פאַרדײטשטן פּױליש פּאַטריאָטישע אױסרופן געמאַכט. זײ זענען גרױסע חשובים געװאָרן בײ די פּױלישע מײדלעך. זײ האָבן אָנגעפילט די קאַטױלישע קירכן, אַלע ערטער און פּלעצער.

אַ צעמישעניש, אַ דור-הפלגה איז געװען צװישן די עסטרײכישע סאָלדאַטן. װי אַן אַלט, צעריסן, צונױפגעלאַטעט מלבוש האָט זיך דאָס באַזיגטע לאַנד געריסן. שטיקער זענען דערפון געפאַלן. די סאָלדאַטן הפקרדיקע,

די ברידער אַשכנזי

595

צעלאָזענע, האָבן אַראָפּגעװאָרפן פון זיך יעדער דיסציפּלין. זײ האָבן געיכאַפּט , צענומען די אינטעדאַנטסטװעס, פאַרקױפט דאָס געװער פאַר גראָשנס, צעראַבירט די רעגימענט-קאַסעס. יעדער האָט אָנגעהױבן רעדן זײן שפּראַך, צוטשעפּען זיך די אײגענע נאַציאָנאַלע צײכנס. אין די בלױלעכע עסטרײכישע מונדירן, אָן די רימענס, אָן נומער און צײכן, צעיאַכמערטע, צעפאָרענע, האָבן זײ אָנגעהאָנגען אױף זיך אַלערלײ נאַציאָנאַלע בלעכלעך. די פּאָליאַקן זענען אַרײן אין פּױלישן מיליטער, געזונגען פּױלישע לידער אױף די גאַסן. די טשעכן האָבן מיט די מעסערס אָפּגעשניטן די פיל עסטרײכישע קריגט-צײכנס און בלעכלעך, װאָס זײ האָבן געהאַט אױף די היטעלעך מיט די פּאָרטרעטן פון זײן קעניגלעכער און קײסערלעכער מאַיעסטעט, או)י אָנגעהאָנגען זיך טשעכישע פענדלעך און בלעכלעך, װאָס ייִנגלעך האָבן פאַרקױפט אױף אַלע גאַסן. די אונגאַרן האָבן זיך אין זײערע אײגענע פאַרבן געצירט. די באָסניער, רומענער, סלאָװענער, רוטענער, סערבן, קראָאַטן, אַלע האָבן זײ זײערע נאַציאָנאַלע לידער געזונגען, געפאָכעט מיט די הענט, גערעדט, אַרומגעריסן זיך. יעדער האָט געאײלט אַהײם. די ייִדן זענען געבליבן אױף זײערע ערטער, אין דער הײם, װוּ עס זענען געשטאַנען זײערע הײזער און שולן, מערק און אַלטע בית-עולמס. אָבער אױף די װענט פון זײערע הײזער האָבן די גאַסן-יונגען שימף-װערטער און דראָאונגען אָנגעשריבן, קללות און זלזולים. שיל-ייִנגלעך האָבן מיט קרײד אַלע װענט און צױמען באַשריבן, אַז די ייִדן זאָלן זיך קײן פּאַלעסטינע אָפּטראָגן, אַנישט װעט מען זײ אױסמאָרדן. צוזאַמען מיט דער מוזיק פון די זיגערישע טראָמײטן, האָבן געקלונגען די אױסגעבראָכענע שױבן פון ד'י ייִדישע הײזער, װאָס די גױים האָבן אין זײ שטײנער געװאָרפן.

אומגליקלעכער פון אַלע זענען געװען די ייִדן אין מזרח-גאַליציע. די הײזלעך זײערע אין די שטעטלעך זענען געװען חרוב פון די קאָזאַקן, װאָס זענען אין די ערשטע מלחמה-חדשים דורכגעגאַנגען װי אַ הײשעריק. אַ סך זענען געװען פאַרשיקט, געװאַלגערט זיך אין סיביר, אין אַלע װײטע רוסישע שטעט. דער הונגער איז געװען גרױס. מגפות האָבן געשניטן זײער שניט. גאָרנישט קײן גוטס האָט געװאַרט אױף די ייִדישע סאָלדאַטן, װאָס האָבן אין די צענדליקער טױזנטער געאײלט צו זײערע הײמען.

אַ טײל יונגע סאָלדאַטן האָבן אױך פּרובירט אָנצוהענגען מגן-דודלעןאױף זײערע זעלנערישע עסטרײכישע היטיען. אָבער די גױאישע סאָלדאַטן האָבן געשפּאָט פון זײ.

— פאַרװאָס פאָרט איר נישט אין דעם לאַנד אײערן ? — האָבן זײ געפרעגט מיט חוזק. — מיר װילן אײך בײ אונדז נישט האָבן !

די עלטערע ייִדן האָבן נישט אָנגעהאַנגען אױף זיך קײן צײכנס. זײ האָבן װאָס גיכער פון די זעלנערישע קלײדער געװאָלט אַרױס. שױן, נאָך אין די עסטרײכישע מונדירן, האָבן זײ די בערד און פּאות געלאָזט װאַקסן, װי פריער. זײ האָבן די רוקנס אַראָפּגעבױגן, ייִדישע גלותדיקע טריט גע-

596

די ברידער אַשכנזי

שטעלט און אין די שולן און בתי-מדרשים געדאַװנט און געלערנט. דער גאַנצער אַלטער, ייִדישער עול פון בײדע װעלטן איז אַרױף אױף זײערע גלותדיקע פיגורן אין די זעלנערישע קלײדער. מען האָט אַלץ געדאַרפט אָנהױבן אױפסנײ : אױסבױען נעסטן, אױסזוכן די אַלטע באַלמעלאָכעשע כלים, װאָס װאַלגערן זיך אױף די בױדעמס, כדי צו נעמען זיך צו אַן אַרבעט, אױסקראַצן די לעצטע קראַנען, אָנצוהױבן אַ שטיקל פּרנסדן, לערנען קינדער, חתונה-מאַכן טעכטער און טראָגן דעם יאָך פון לעבן. אין די בתי-מדרשים און שולן, אין הסידים-שטיבלעך און אין באַלמעלאָכעשע אָרעמע מנינים האָבן זײ געזוכט טרײסט, אמונה און בטחון בײ גאָט, געדאַװנט צו אים, געבעטן צו אים, געריסן די טרױעריקע אױגן צו זײנע הימלען, אין װעלכע ער זיצט און רעגירט אַלע רעגירער.

אָבער מלחמה, האַס, צאָרן האָבן גאָרנישט געװאָלט זיך אײנשטילן. די אַלשע מלחמות צװישן די בײדע פעלקער, צװישן די פּאַנעס און די פּױערים, האָבן געפלאַקערט. יעדער האָט געװאָלט רעגירן. יעדער האָט געװאָלט פאַרכאַפּן, װײל װער עס כאַפּט נישט, דער האָט נישט, און די קױלן זענען געפלױגן איבער די ייִדישע גאַסן, איבער זײערע חרובע הײזער און צעשטערטע הײמען. יעדער האָט די ייִדן גערופן אױף זײן צד, קעגן דעם צװײטן.

די גרעסטע מלחמה איז אָנגעגאַנגען אין לעמבערג, אין מיטן שטאָט. יעדע אַרמײ איז זיך אין איר זײט געזעסן און אַריבערגעשאָסן צו דער קעגנערישער זײט. דאָס ייִדישע פערטל איז געלעגן צװישן בײדע שלאַכטפעלדער, אױסגעשטעלט צו אַלע פײערן.

די ייִדישע יונגע זעלנער און אָפיצירן פון דער עסטרײכישער אַרמײ האָבן זיך באַװאָפנט, אַן אײגענע מיליץ געמאַכט, כדי אָפּצושלאָגן די ייִדישע גאַסן פון באַנדיטן און רױבער, װאָס האָבן גערױבט אין שײן פון טאָג. זײ זענען געבליבן נײטראַל, די ייִדן, אין קאַמף צװישן די צװײ פעלקער. דערמיט האָבן זײ געװאָלט אױסמײדן דעם צאָרן פון זיגער און באַזיגטע. אָבער די פּאָליאַקן האָבן די ייִדישע נײטראַליטעט נישט געקאָנט פאַרטראָגן. אַלײן אונטערשרײבנדיק זײערע אָפּמאַכן מיט די ייִדן און זײערע זעלבסטשוצן, האָבן זײ געהעצט קעגן זײ, בלבולים אױסגעטראַכט, צו נקמה גע- רופן קעגן די ייִדן, די פאַררעטער.

— װארט, װאַרט, — האָבן זײ געװאָרנט. — זאָלן נאָר די ערשטע פּױלישע אַרמײען אַרײן, פאַרטרײבן די אוקראַינער, װעלן מיר אײך שױן װײזן װי אַזױ צו זײן נײטראַל !

זײערע װאָרענישן זענען מקײם געװאָרן. פון קראָקע זענן די „קראַקוסן" געגאַנגען. עטלעכע טעג צײט זענען אָנגעגאַנגען די שיסערײען איבער די ייִדישע גאַסן פון אײן צד צום צװײטן. װען די אוקראַינער האָבן אָפּגעטראָטן, האָבן די זיגער דאָס ייִדיש פערטל אָפּגעגעבן צו די זעלנער אַ מתנה, צו רציחה און רױב.

די ברידער אַשכנזי

597

זעלנער און אָפיצירן, אױבער-לײטענאַנטן און גימנאַזיע-לערער, באַַמטע און קראַנקן-שװעסטער, גנבים און פּראָסטיטוטקעס, באַפרײטע אַרעסטאַנטן און קי.רכע-באַַמטע, מאָנאַכן און װײבער, אַלע האָבן זײ זיך געלאָזט אױף דעם ייִדישן פערטל.

— הוראַ, אױף די ייִדן ! אױסראָטן זײ ! — האָט דאָס באַפרײטע פאָלק געשריגן און געפאָכעט מיט די הענט. — בײ די פּאות זײ אױפהענגען ! װי די מײז זײ אױסברענען !

פאָראױס זענען געגאַנגען די אָפיצירן מיט זײערע סאָלדאַטן. יעדער צענדליק סאָלדאַטן מיט זײן אָפיציר. זײ האָבן אַרומגערינגלט די ייִדישע מיליציאָנערן, אַנטװאָפנט זײ, די פירער דערשאָסן און די איבעריקע אַרעס יטירט , געבונדן אין שטריק, אונטער דעם װילדן געלעכטער פון המון.

— פאַרשטײנען זײ ! — האָבן װײבער געמאַכט קולות און געשפּיגן אױף זײ. — פאַרברענען !

דערנאָך האָט מען אַרומגערינגלט דאָס ייִדישע פערטל.

מיט זעלנערישער פּינקטלעכקײט, גענױ זיבן אינדערפרי, האָבן די לעגיאָנערן אַװעקגעשטעלט מאַשין-געװער, פּאַנצער-אױטאָמאָבילן אַרום קראָקעװער פּלאַץ, בײ דער ציבעלע-גאַס, שול-גאַס, זשולקעװער גאַס און אַלע אַנדערע גאַסן, כדי קײנעם נישט אַרױסצולאָזן פון דעם ייִדן-פערטל.

— פײער ! — האָבן די אָפיצירן געגעבן אַ קאָמאַנדע.

די מאַשין-געװערן האָבן גענומען גראַגערן. די פוס-גײער האָבן געצילט אין די פענצטער פון די הײזער, אַנדערע האָבן געשלײדערט האַנטגראַנאַטן. פון די הײזער האָבן יאָמערלעכע קולות געשפּאָלטן די פרימאָרגנדיקע, קאַלטע נאָװעמבער-לופט. די סאָלדאַטן האָבן געלאַכט.

— אַײ, װײ, גוט, — האָבן זײ געשפּאָט און װײטער געשלײדערט זײערע האַנט-גראַנאַטן.

נאָך אַ היפּשער צײט האָבן די אָפיצירן באַפױלן אָפּשטעלן די שיסערײ און פונאַנדערגעשיקט פּאַטרולן איבער די הײזער. מיט אָפיצירן און אונטעראָפיצירן פאָראױס זענען די פּאַטרולן אױסגעשטעלט געװאָרן. יעדער האָט געקריגן זײן ראַיאָן צו באַַרבעטן. די אױבער-קאָמאַנדע איז געזעסן אין שטאָטישן טעאַטער און געגעבן באַפעלן װי אַזױ צו אַרבעטן. אַלעמאָל זענען אַנדערע שליחים פון דער קאָמאַנדע געקומען צום פּאַלאַץ, אױסגעצױגן זיך פאַר די אָפיצירן, באַפעלן זײ געגעבן, ראַפּאָרט אָפּגענומען און צוריקגעטראָגן זײ צו די שטאַב-לײט אין טעאַטער.

מיט מיליטערישער אָרדענונג זענען די פּאַטרולן, צו צען, געפירט פון אָפיצירן, געגאַנגען פון הױז צו הױז. זײ האָבן מיט האַנט-גראַנאַטן אױפגעריסן די פאַרהאַקטע טױערן און מיט אױסגעשטרעקטע רעװאָלװערן און באַיאָנעטן אַרײן אין די שטובן, װוּ די ייִדן מיט זײערע װײבער און קינדער האָבן אין פּחד זיך געשאַרט צו די װענט.

אין פאַרמעגלעכע שטובן האָבן די אָפיצירן געהײסן די מענטשן אײפ-

598

די ברידער אַשכנזי

הױבן די הענט אין דער הױך און זײ באַזוכט. געלט, זײגערלעך, קידושיןפינגערלעך, אױערינגלעך, זײדענע קלײדער, אַלץ נאָר, װאָס עס האָט אַ װערט געהאַט, האָבן די לעגיאָנערן צוגענומען.

— ייִד, די בערזע אַהער ! — האָבן זײ געגװאַלדעװעט.

דאָס געלט האָבן זײ אַרײנגעלײגט אין די טאַשן, די זאַכן האָבן די סאָלדאַטן אײנגעפּאַקט אין זעק, אין קאָלדרעס, װאָס זײ האָבן אַראָפּגענומען פון די בעטן. די יונגע פרױען האָבן זײ פאַרגװאַלטיקט אין די אױגן פון זײערע קרובים. אַלטע האָט מען געשלאָגן מיט די קאָלבעס פון די ביקסן, צײן אױסגעהאַקט, אױגן אױסגעשטאָכן. קינדער אין די װיגן האָט מען מיט די מעסערס דערשטאָכן.

— עס זאָל אױף קײן זריעה נישט בלײבן ! — האָבן די לעגיאָנערן געשריגן.

אין אָרעמע הײזער, װוּ מען האָט קײן געלט און קײן צירונג נישט געפונען, האָט מען דאָס בעטגעװאַנט אָנגעצונדן, האַנט-גראַנאַטן אַרײנגעװאָרפן. װען די מענטשן האָבן געעפנט די פענצטער און אַרױסגעשפּרונגען, כדי זיך צו ראַטעװען פון פײער, האָבן די לעגיאָנערן זײ מיט די ביקסן דערשאָסן.

אין טײל שטובן האָבן די מענער זײערע מיליטערישע מונדירן פון פּױלישן הױז-רעגימענט אָנגעטאָן, כדי זיך צו ראַטעװען. אָבער די לעגיאָנערן האָבן דערױף נישט געקוקש

— אַלע ייִדן זענען גלײך ! — האָבן זײ געזאָגט. — נישטאָ קײן אױסנאַם !

זײ האָבן װײבער פון ייִדישע לעגיאָנערן בײ די האָר געפליקט, די קלײדער פון די קערפּערס אַראָפּגעריסן, מיט די שטיװל אין בײכער פון שװאַנגערע װײבער געשטױסן. זײ האָבן מענער צוגעבונדן צו די בעטן, אױף װעלכע זײ האָבן זײערע װײבער געפּײניקט. בײ די טױערן זענען געשטאַנען די מילטערישע אױטאָמאָבילן מיט די פּױלישע אָדלערס, אין װעלכע מען האָט אײנגעפּאַקט די גערױבטע זאַכן און אַװעקגעשיקט זײ אין די זאַמלפּונקטן, װוּ מען האָט זײ סאָרטירט און דעם המון פונאַנדערגעטײלט. אַרבעטער-פרױען אין טיכלעך אױף די קעפּ, עלעגאַנטע דאַמען אין פוטערס, גאַסן-מײדלעך, באַרמהערציקע שװעסטער, נאָנעס, לערערקעס, אַלע האָבן זײ זיך געריסן, געשטופּט זיך, געשטױסן, כדי צו כאַפּן װאָס אַ בעסער שטיקל סחורה, װאָס אַ שענער קלײד, װאָס אַ טײערן חפץ.

— מיר, מיר, הער קאַפּיטאַן, — האָבן זײ געשריגן, געחנדלט זיך צו די אָפיצירן, װאָס האָבן געװאָרפן דעם רױב, װי בײנער צו אױסגעהונגערטע הינט. פאַרמעגלעכע זענען אין פיאַקערס געקומען, כדי אהײמצופירן דעם רױב.

אין די ייִדישע געשעפטן האָט מען די טירן אױפגעריסן, די סחורות אַרױסגענומען, שפּײז, קלײדער, און אַװעקגעפירט אין די מיליטערישע

די ברידער אַשכנזי

599

אױטאָמאָבילן. אַפילו װעגענער און פיאַקערס האָבן די אָפיצירן פאַרכאַפּט און געהײסן זײ אָפּפירן דעם רױב צו די זאַמל-פּונקטן.

אױף דער צװײטער נאַכט האָט די קאָמאַנדע, װאָס האָט זיך באַזעצט אין טעאַטער, באַפױלן אונטערצוצינדן דאָס פאַרבליבענע פון ייִדישן פערטל.

די מיליטערישע אױטאָמאָבילן האָבן געבראַכט צו פירן פון די אױפגעריסענע ייִדישע קראָמען פעסער נאַפט און בענזין. פון די הײזער האָט מען שטרױ-זעק מיט די קישנס און פּערענעס אַרױסגעװאָרפן. די אָפיצירן האָבן באַפױלן די סאָלדאַטן די װענט מיט נאַפט צו באַגיסן, געלערנט װי אַזױ די שטרױ-זעק אַװעקצולײגן, און מען האָט אונטערגעצונדן די הײזער פון אַלע זײטן. די גאַסן זענען געװען אָפּגעשלאָסן, קײנער זאָל זיך נישט קאָנען ראַטעװען פון דער שריפה. װער עס איז אַרױסגעשפּרונגען דורך די פענצטער, איז דערשאָסן געװאָרן פון די קױלן. די טױערן זענען דורך די סאָלדאַטן פאַרשפּאַרט געװאָרן.

די קולות פון די ייִדן זענען געגאַנגען צום הימל צוזאַמען מיט די פײער-צונגען און רױך-װאָלקנס. אָבער זײער געבעט איז נישט געהערט געװאָרן. די סאָלדאַטן און אָפיצירן האָבן געשפּילט, געלאַכט און געשפּאָט פון די יאָמערן.

— פּרעגלט זיך אין אײגענעם שמאַלץ ! — האָבן זײ גערופן.

דערנאָך האָבן זײ זיך גענומען צו די שולן און בתי-מדרשים, צום ייִדישן גאָט.

פיר אָפיצירן, יעדער מיט אַ צענדליק לעגיאָנערן, זענען אַרײן אין דער פאָרשטעטער-שול, זײ האָבן אַראָפּגענומען די פּרוכתן פון ארון-קודש, אַרױסגענומען אַלע זילבערנע קרױנען, הענטלעך, בלעכן, בעכערס, מנורהס, אײנגעפּאַקט אין פּרוכת די אַלע קאָסטבאַרקײטן און פאַרפּאַקט. אױך די טישטעכער, מענטעלעך, די פּרוכתן פאַר יום-טובים, ימים-נוראים, האָט מען פון די ספר-תורהס אַראָפּגעצױגן און פונאַנדערגעטײלט זײ צו די װײבער, װאָס האָבן זײ גיריק געכאַפּט און אַרומגעהילט זיך אין זײ. די נאַקעטע ספר-תורהס האָט מען אַרױסגעװאָרפן אױף דער ערד, געשטױסן מיט די באַיאָנעטן, געטאַנצט אױף זײ און פאַראומרײניקט, װען מען איז דערמיט פאַרטיק געװאָרן, האָט מען געװאָרפן האַנט-גראַנאַטן אין ארוןקודש אַרײן, ביז די אַלטע געשניצטע עטלעכע הונדערט-יעריקע שול האט זיך צעפלאַקערט.

צװײ בר-מצוה-ייִנגלעך פון דער שול-גאַס, דוד רובינפעלד און ישראל פײגענבױם, האָבן זיך אַרײנגעשלײכט אין דער ברענענדיקער שול, געכאַפּט יעדער אַ ספר-תּורה אין האַנט און געלאָזט זיך לױפן. די לעגיאָנערן האָבן זײ בײדן דערשאָסן. זײ זענען געפאַלן צוזאַמען מיט די תּורהס אין די הענט.

די חדושים-שול, אַלע אַנדערע בתי-מדרשים, חסידים-שטיבלעך אױ.דער שול-גאַס, אױפן אַלטן מאַרק און אַנדערע גאַסן זענען דורך די סאָל-

די ברידער אַשכנזי

דאַטן באַגאָסן געװאָרן מיט נאַפט און אונטערגעצונדן. אין טעמפּל אױף דער זשולקעװער גאַס האָבן די אָפיצירן אױסגערױבט דאָס גאַנצע זילבער. טײל האָבן זיך אַרומגעבונדן די אַטלעסענע מענטעלעך אַרום די קעפּ, אין טורבאַנען פאַרדרײט, װי די טערקן, און געטאַנצט, געשאָקלט זיך, װי ייִדן בײם דאַװנען, צום געלעכטער פון די סאָלדאַטן און דעם המון. דערנאָך האָבן די אָפיצירן באַפױלן אױפצורײסן דעם דיל, אַרײנגיסן בענזין אין די לעכער און אָנצינדן.

אױף דער שול-גאַס האָבן עטלעכע ייִדן זיך אײנגעהילט אין די טליתים און די קיטלען, זײ האָבן װידױ געזאָגט צו גאָט, אין די הערצער מיט די פױסטן זיך געשלאָגן, ביז דאָס פײער איז צוגעקומען צו זײ און אָנגעכאַפּט די טליתים. אַן אָפיציר האָט זיך דערשראָקן פאַר די מענטשן אין די ברענענדיקע טליתים און געעפנט זײ די טיר. אָבער אין יאָמער, תּשובה, רױך און פײער האָבן זײ נישט געהערט די רופן פון דעם גױ. די פלאַמען האָבן זײ פאַרלענדט.

דרײ טעג און דרײ נעכט האָט געברענט דאָס ייִדישע פערטל. דרי י טעג און דרײ נעכט האָבן געהוליעט די רױבער אין מיליטערישע קלײדער און אין ציװילע. אַפילו די פײערלעשער זענען נישט געקומען. מען האָט זײ פאַרבאָטן.

אױפן פערטן טאָג זענען די ייִדן, טרױעריקע, פאַרשעמטע פון זײער אײגענעם אומגליק, מיט געבױגענע קעפּ און מיט אױסגעלאָשענע אױגן, ארױס צו די טליענדיקע חורבות. זײ האָבן האַלב-פאַרברענטע קערפּערס פון ציגל און אײזן אַרױסגעשאַרט. בײנער צונױפגענומען. די קערפּערס האָט מען מיט טליתים איבערגעדעקט. די בײנער האָט מען אין ערדענע טעפּ ארײנגעלײגט, כדי זײ צו ברענגען צו קבר-ישראל. בײ די טליענדיקע חורבות פון די שולן האָט מען שטיקער נישט-דערברענטע יריעות צונױפגעקליבן, עץ-החײמס, און זײ אין ערדענע טעפּ לעבן די טעפּ מיט די בײנער אַװעקגעשטעלט. צװײ-און-זיבעציק טױטע זענען אין אַ גרױסער שורה געלעגן, איבערגעדעקט מיט טליתים. יאָמערנדיקע מענטשן האָבן געזוכט צװישן זײ זײערע אײגענע.

אױף דער לױה פון די הרוגים און די ספר-תורהס זענען אַלע ייִדן פון שטאָט געגאַנגען. די שװאַרצע מחנות האָבן זיך געצױגן גאָר אָן אַ סון-. שװאַרצער פון זײערע קלײדער איז געװען זײער יאָמער. קינדער האָבן געביסן זײערע הענטלעך פון צער און יאוש. צװישן די טױזנטער שװאַריןגעקלײדטע מענטשן האָט זיך מיטגעשאַרט אײנער אין העל-בלױע פּױלישע מיליטערישע קלײדער. מיט איבערגעבױגענע פּלײצעס, מיט אַ צעשױבערט בערדל, מיט טרױעריקע אױגן, האָט ער זיך מיטגעשאַרט מיט דער יאָמערנדיקער מאַסע. דאָס איז געװען פעלדבלום, דער אָפיציר פון די לעגיאָנערן פון די „קראַקוסן", װאָס זענען געקומען דעראָבערן די שטאָט.

װי דאָס ערשטע מאָל אין לאָדזש בײם „ראַבונעק", איז ער אַרומגע-

די ברידער אַשכנזי

601

לאָפן איבער דער שטאָט, אָפּגעהאַלטן די רױבנדיקע סאָלדאַטן, געלאָפן אין דער קאָמענדאַנטור, נאָר מען האָט אים נישט געהערט.

— אַזױ איז דער באַפעל, די ייִדן זענען אָפּגעגעבן געװאָרן דעם מיליטער אױף אַכט-און-פערציק שעה ! — האָט מען אים געענטפערט.

איצט איז ער געגאַנגען מיט די פיר מאָל צען טױזנט יאָמערנדיקע מענטשן אין זײער גרױסן שװערן טרױער. די הױכע אַקסלען זײנע האָבן זיך אַרױסגעריסן פון דעם מיליטערישן מונדיר. די פיס זײנע זענען געװען שלאַבעריק, געלײמט.

אױף די גאַסן האָבן די צײטונגס -פאַרקױפער געריסן די העלדזער װעגן די סאַמע לעצטע נײעסן פון די פּױלישע צײטונגען.

„ייִדן האָבן געשאָסן אױף אונדזערע העלדישע קעמפער, געגאָסן זײ הײס װאַסער אױף די קעפּ, לעצטע נײעס ! אונדזערע קעמפער האָבן העלדיש באַזיגט די באָלשעװיסטישע שונאים, לעצטע נאַכריכטן".

פּאָליצײ און מיליטער-פּאַטרולן האָבן געזוכט די פּאָגראָמשטשיקעס צװישן די רוטענער און ייִדן, געכאַפּט זײ אױף די גאַסן און אָפּגעפירט אין די אַרעסטן אונטער געװער. די לעגיאָנערן האָבן מאַרשירט איבער דער קאַרל-לודװיג-גאַסע און געשפּילט זײערע מיליטערישע מאַרשן.

די פּױלישע טעלעגראַפן-אַגענטור האָט פונאַנדערגעשיקט קאָמוניקאַטן, אַז די אָנפאַלן, װאָס די באָלשעװיסטישע אַגיטאַטאָרן האָבן געמאַכט אױף לעמבערג, זענען דורך די העלדישע פּױלישע טרופּן אײנגעשטילט געװאָרן.

פון די טליענדיקע חורבות איז דער רױך געגאַנגען פױל צום טריבן הימל. אַ צעשױבערטע פרױ אין צעריסענע קלײדער האָט מיט פאַרשװאַרצטע הענט געשאַרט צװישן די ציגל און מיסט.

זי האָט געזוכט די בײנער פון איר אומגעקומען קינד.

אין אַלע שטעט און שטעטלעך האָט דאָס מיליטער אַנטװאָפנט די ייִדי - יטע זעלבסטשוצן און איבערגעגעבן די ייִדן און זײער האָב און גוטס צו רציחה און רױב פון די קריסטן. די, װאָס האָבן זיך קעגנגעשטעלט, האָט מען אַרעסטירט און אײנגעזעצט אין די טורמעס פאַר באָלשעװיזם. אין די גאַליצישע שטעט האָבן די באַמטע אַרױסגעטריבן פון די אַמטן זײערע ייִדישע קאָלעגן, מיט װעלכע זײ האָבן יאָרן-לאַנג געאַרבעט צוזאַמען אין די עסטרײכישע צײטן. די באַן-באַמטע האָבן פאַרטריבן די ייִדישע קאָנדוקטאָרן, מאַשיניסטן. אַפילו די טױזנטער שװאַרץ-אַרבעטער, װאָס האָבן בעת דער דײטשער אָקופּאַציע געאַרבעט בײ די באַנען, האָט מען צעיאָגט. די פּױלישע געפּעק-טרעגער האָבן נישט צוגעלאָזט די אָפּגעריסענע ייִדן מיט די שטריק אַרום די לענדן אַראָפּצוטראָגן אַ פּעקל פון באַן. אױף די גאַסן האָבן סאָלדאַטן געשלאָגן ייִדן, געריסן זײ די בערד צוזאַמען מיט דעם לײב. פון די רעסטאָראַנען, קאַפעען האָט מען די סוחרים ארױסגעשלעפּט און געפירט זײ צו קערן די גאַסן, צו גראָבן גריבער. אױף

602

די ברידער אַשסנזי

די באַנען האָט מען די ייִדישע פּאַסאַזשירן געשלאָגן, אַרױסגעװאָרפן פון די װאַגאָנען אינמיטן פאָרן.

און אין די קירכן האָבן די גלחים גערעדט װעגן גאָט און זײן זון יעזוס, דעם געבױרענעם פון הײליקן גײסט, װאָס האָבן אױסגעלײזט דאָס פאָלק פון פעלקער, דאָס פאָלק מיט דער װעלט-מיסיע, װאָס דאַרף דינען פאַר א משל מיט זײן רעליגיע, יושר און גוטע זיטן פאַר אַלע קריסטן פון גאָר דער װעלט.

קאַפּיטל אַכצן

יאַקוב אַשכנזי האָט פאַרגעסן אַלע מחלוקות און רײסערײען מיט זײן צװילינג-ברודער און געלאָזט זיך איבער גרענעצן און פראָנטן קײן פעטערבורג, כדי אים אױסצוגעפינען און ראַטעװען.

פון אַלע זײטן רוסלאַנד זענען הײמלאָזע צוריקגעקומען, מיט עשעלאָנען, אַלײן, דורך אַלערלײ גרענעצן און לענדער, נאָר מאַקס אַשכנזי האָט זיך נישט געװיזן. אױך איז קײן בריװ פון אים נישט אָנגעקומען. די פרױ זײנע, די אַלטע און קראַנקע, איז יעדן טאָג אױפסנײ געפאָרן צום װאָקזאַל, אַרומגעדרײט זיך מיט די שװערע, האַלב-געלײמטע פיס אַרום די װאַגאָנען, אפשר װעט זי אָפּנעמען אַ גרוס פון אים פון אָנגעקומענע. אָבער קײן שפּור איז נישט געװען צו דערגײן. זי איז צוריקגעפאָרן מיט דער אײגענער פּוסטקײט, מיט װעלכער זי פלעגט אַרױספאָרן, כדי צומאָרגנס װידער צו האָפן און זיך אַנטױשן.

און אין איר װױנונג, װוּ אַמאָל האָט דער דירעקטאָר אַלברעכט זײן צעלאָזן לעבן געפירט און אין װעלכער זי האָט זיך אַרײנגעצױגן נאָכדעם, װי באַראָן פאָן הײדעל הײדעללאָו האָט זיך אין איר פּאַלאַץ באַזעצט, איז זי געזעסן אַן עלנטע, אײנע אַלײן אין דער פרעמדער שטאָט און געװאַרט אױף איר מאַן, דעם אײנציקן מענטש, װאָס זי האָט נאָך געהאַט אױף דער װעלט. זי האָט מיט קײנעם קײן באַקאַנטשאַפט נישט געמאַכט אין דער פרעמדער שטאָט, צו קײנעם נישט געקומען, קײנעם צי זיך נישט אײנגעלאַדן, נאָר בלױז מיט איר דינסטמײדל געװען, בײטאָג אין פּוסטן פאַבריק-קאַבינעט, אין אָװנט אין שטוב. װי אין די ערשטע טעג, װען דער מאַן איז אַװעקגעפאָרן, האָט זי געהיט דאָס פאַרמעגן זײנס, כדי עס אָפּצוגעבן אים אומגערירט, װי נאָר ער װעט אַהײמקומען.

װי פריער מיט די דײטשן, אַזױ האָט זי איצט מיט די פּאָליאַקן געמוזט פירן מלחמה פאַר דער פאַבריק, פאַרן פּאַלאַץ. די פּױלישע מיליטערלײט, װאָס האָבן איבערגענומען דעם פּאַלאַץ בײם קאָמענדאַנט באַראָן פאָן הײדעל הײדעללאָו, האָבן זיך דאָרט באַזעצט און נישט געאײלט אַװעקצוגײן, כאָטש דער פּאַלאַץ איז געװען אַ פּריװאַטער. זײ האָבן דאָרט געבאַלעבאַ-

די ברידער אַשכנזי

טעװעט, בעלער געמאַכט, פּונקט װי פריער די דײטשן. די פרױ אַשכנזי האָט פון איר דירעקטאָרישער װױנונג אַרומגעריסן זיך מיט די, װאָס װילן איר מאַנס פאַרמעגן צונעמען. מיט שװערע האַלב-געלײמטע פיס, װאָס קאָנען קױם אַ טריט שטעלן, איז זי מיטן שירם אין האַנט צו אַדװאָקאַטן געפאָרן, אין אַלערלײ אַמטן געקראָכן און אין אַ גרײזיקן פּױליש, מיט אַ רוסישן אַקצענט, געפאָדערט גערעכטיקײט, מען זאָל איר איר פאַרמעגן צוריקקערן. אױך האָט זי זיך איבער דעם גרױסן פאַבריק-הױף אַרומגעשלײכט, אומעטום אױג געהאַלטן און געהיט, די אַרבעטער זאָלן נישט צעטראָגן אַלץ, צעשלעפּן.

נײן, עס איז אַיר נישט אָנגעקומען לײכט, דער אַלטער, שװערער פרױ מיט איר רוסישלעכן פױליש און ייִדישן אױסזען, צו פּועלן עפּעס אין די נײע אַמטן. די אַמט-מײדלעך האָבן פון איר געלאַכט, נישט געענטפערט, די לאַקײען האָבן זי נישט אַרײנגעלאָזט צו די הערן זײערע, געהײסן שפּעטער קומען. אױך די אַרבעטער האָבן איר פעפער געגעבן צו שמעקן. אױפגעהעצט פון די אַנטיסעמיטישע צײטונגען און פלוגבלעטלעך, פון אַלערלײ רעדנער, װאָס האָבן דורך ייִדן-האַס און בלבולים אױף די ייִדישע פאַבריקאַנטן, געזוכט אָפּצוּװענדן דעם צאָרן פון די הונגעריקע און אַרבעטסלאָזע, האָבן זײ געכאַפּט, װאָס עס איז זײ אין די הענט געקומען, געגנבעט, גערױבט. אָפטמאָל זענען זײ אױך צו די פאַבריקאַנטן געקומען, די שױבן אין זײערע הײזער אױסגעבראָכן, געזידלט, און אױך פאַרשפּאַרט זײ, געהאַלטן זײ אַזױ לאַנג, ביז זײ האָבן געמוזט אונטערשרײבן זיך, אַז זײ װעלן לאָזן גײן די פאַבריק און צאָלן אַזױפיל, װיפל זײ, די אַרבעטער פאַרלאַנגען. די פּאָליצײ האָט זיך נישט געמישט אין אַזעלכע זאַכן, געלאָזט די אַרבעטער פרײהײט אין זײערע עסקים מיט די ייִדישע פאַבריקאַנטן.

אױך צו דער פרױ אַשכנזי זענען די אַרבעטער געקומען, געשריגן, געפאָדערט זי זאָל זײ געבן געלט, זאָל לאָזן די פאַבריק אין גאַנג. זײ האָבן זי אַפילו פאַרשלאָסן בײ זיך אין דער דירעקטאָרישער װױנונג און נישט צוגעלאָזט קײן עסן צו איר, זי איז פון איר פּלאַץ נישט אָפּגעטראָטן. מיט אַן אײזערנער עקשנות האָט זי זיך געהאַלטן, קעגנגעשטעלט זיך אַלע און אַלעמען און געהיט דעם מאַנס פאַרמעגן. זי האָט שױן פון לעבן קײן סך נישט דערװאַרט. זי איז געװען קראַנק און צעבראָכן. זי האָט געװאַרט אױפן טױט. אָבער אײן זאַך, װאָס זי האָט נאָך געװאָלט דערלעבן, אָן װאָס זי האָט זיך מיט נעגל געדראַפּעט, איז געװען — נאָך צו זען איר מאַן, איבערגעבן אים די שליסלען פון זײנע פאַרמעגנס, װאָס ער האָט איר איבערגעלאָזן, און דערנאָך שטאַרבן.

אָבער ער איז נישט געקומען, אַשכנזי, קײן צײכן פון זיך נישט געגעבן. פרױ אַשכנזי האָט געגעבן מעלדונגען אין די צײטונגען צו מענטשן, זײ זאָלן זיך אָפּרופן װעגן איר מאַן, זי האָט בריװ דורך דעם רױטן קרײין

604

די ברידער אַשכגזי

געשיקט, דעפּעשן. גאָרנישט איז דערפון אַרױסגעקומען. פרױ אַשכנזי האָט גענומען אַ דראָשקע, דעם שירם אין האַנט, און אַװעק צום שװאָגער אירן, יאַקוב אַשכנזי, װעמען זי האָט קײנמאָל נאָך פריער פאַר די אױגן נישט געזען און געװוּסט, אַז דער מאַן אירער מיט אים זענען זיך שונאים, אױף מעסער-שטעך. כאָטש זי איז אין ערגעץ נישט געגאַנגען, האָט זי געװוּסט, אַז בײ דעם שװאָגער אין הױז איז אױך דאָ די, װאָס דאַרף איר זײן אַ שונא, איר מאַנס ערשט װײב. זי האָט גאָרנישט קײן סימפּאַטיע דערװאַרט פון דער שטוב, סײ פון שװאָגער, סײ פון דער ערשטער פרױ דעם מאַנס, סײ פון דער שטיף-טאָכטער גערטרוד, װאָס זי האָט בלױז איר נאָמען געװוּסט, אָבער קײנמאָל אין די אױגן נישט אָנגעזען, אָבער זי האָט פאַרבױגן איר כבוד, גרײט געװען אױף אַלעם, אַבי צו זוכן הילף אין אױסגעפינען איר מאַן.

מיט אַ ציטערדיק האַרץ האָט זי אָנגעקלונגען אין שװאָגערס װױנונג. פון אײגענער געפאַלנקײט האָט זי אַפילו גענומען זיך בײזערן אױף דעם דינסטמײדל, װאָס האָט איר די טיר געעפנט און אין קאָרידאָר געלאָזט װאַרטן.

— מעלד, אַז מאַדאַם מאַקסאָװאַ אַשכנזי װיל זען דעם הער, — האָט זי געזאָגט מיט אַן איבערגעטריבענער הױכער שטים, װי שטענדיק, װען זי פלעגט װעלן פאַרדעקן די אײגענע געדריקטקײט. — אַזױ זאָלסטו זאָגן, מײדל, הערסט !

פון די שטובן האָבן זיך דערטראָגן אַקאָרדן פון אַ פּיאַנאָ און אַ געלעכטער פון אַ קינד. די בײדע קלאַנגען האָבן נאָך מער פאַרשטאַרקט די געפאַלנקײט בײ דער אַלטער פרױ אין דעם ברײטן, טונקעלן קאָרידאָר, װוּ זי האָט געװאַרט. מיט אומרואיקײט האָט זי געקוקט אױף דער טיר, װאָס װעט זיך עפענען. זי איז אַפילו נישט געװען גאַנץ זיכער, צי מען װעט זי אױפנעמען. צו-לאַנג האָט געדױערט איר װאַרטן אין קאָרידאָר, אָבער באַלד האָט זיך די טיר ברײט געעפנט און יאַקוב אַשכנזי האָט. אַ שמײכלענדיקער און גריסנדיקער, זײן אומבאַקאַנטע שװעגערין באַגעגנט.

— איך בין זײער צופרידן אײך צו זען אין מײן הױז, שװעגערין, — האָט ער געזאָגט און געדריקט איר האַנט אין זײן ברײטער, שטאַרקער מענערישער האַנט.

די פרױ אַשכנזי איז גערירט געװאָרן פון דער װאַרעמקײט און נישט געװוּסט, װאָס מיט זיך צו טאָן. איבערהױפּט האָט איר געשטערט דער שירם, װאָס איז איר פּלוצלונג שטאַרק איבעריק געװאָרן. יאַקוב האָט בײ איר צוגענומען דעם שירם און איר געהאָלפן אַראָפּציען דעם מאַנטל. זי האָט קײן חשק נישט געהאַט אױסצוטאָן זיך.

— איך װיל נישט קײן סך צײט אײך צונעמען, הער אַשכנזי, — האָט זי געמורמלט. — כ'װיל בלױז זיך אַן עצה האַלטן...

— אָבער װי פאַלט אײך אײן, שװעגערין ? — האָט יאַקוב איר איבער-

די ברידער אַשכנזי

605

געריסן און אונטער דער האַנט זי אַרײנגעפירט צי זיך, נײטט אין קאַבינעט, נאָר אין עס-צימער. — איר װעט זיך אָפּרוען אַביסל, טײ מיט אונדז טרינקען.

פרױ אַשכנזי איז געבליבן פאַרשטײנערט אױף אירע שװערע פיס, װען זי האָט דערזען דאָ צװײ פרױען, אײנע אַן עלטערע און אײנע אַ יונגע, װאָס כאָטש זי האָט זײ נישט געקענט, האָט זי זיך משער געװען, װער זײ זענען, זי האָט קײן טריט נישט געקאָנט שטעלן. יאַקוב האָט זי מיט כוח צוגעפירט נעענטער.

— די שװעגערין אַשכנזי, — האָט ער געזאָגט מיט אַ הױכער שטים.

בײדע פרױען זענען פאַרלעגן אַנטקעגנגעגאַנגען דער שװערער פרױ און איר אױסגעשטרעקט הענט.

— זײער אָנגענעם, זיצט ! — האָבן זײ זי באַגריסט און גלײך גע - נומען קלינגען צו דער דינסט, זי זאָל ברענגען טײ.

אין דעם איבערגעטריבענעם רופן נאָך טײ האָבן זײ געזוכט די אײ - גענע רעטונג פון דער אומבאַקװעמער לאַגע. אַ װײלע האָבן זיך די פרױען אָנגעקוקט. פרױ אַשכנזי האָט געװאָלט זען סײ די גערטרוד, דעם מאַנס טאָכטער, װעגן װעלכער זי האָט אַזױפיל געהערט, סײ די ערשטע פרױ זײנע. כאָטש אַן אַלטע שױן, אַ קראַנקע און צעבראָכענע, האָט זי מיט אױפגעריסענע אױגן געקוקט אױף די צװײ װײבער, אין װעמעס קעגנװאַרט זי האָט זיך אַלײן דערפילט נאָך מיאוסער און האַרטער.

דינהלע און גערטרוד האָבן געקוקט מיט חידוש אױף דער, װאָס האָט זײער הױז פאַרנומען, דער אױסװאַל איז געװען אַ שלעכטער. גאָרנישט אָנציענדיקעס איז געװען אין דער אַלטערס פּנים, פיגור. דינהלע האָט זיך פאַררױטלט װי אַ קלײן מײדעלע און צוגעטוליעט זיך צו גערטרודן, אין איר טיכל זיך אײנגעהילט צוזאַמען, װי זי װאָלט פּלוצלונג אַ קעלט דערפילט. יאַקוב האָט פּרובירט ראַטעװען די פּײנלעכע לאַגע און רעדן עפּעס, אָבער די װערטער זענען געבליבן הענגען אין דער לופט, נישט אָנגענומען זיך. די שטילקײט איז געװען אַ שװערע. איבערגעריסן האָט זפּ דאָס קינד אין שטוב. פּלוצלונג איז די קלײנע פּריװע, יאַקובס טעכטערל, װאָס האָט נאָך איר עלטער-באָבע געהײסן, אַרײן פון איר קינדער-צימער און גלײך צו דער פרעמדער פרױ צוגעלאָפן. אַ בלאָנד-לאָקיקע, אַ דרײסטע און אַ פרײלעכע, איז זי מיט שמחה צו דער אומבאַקאַנטער צו און זיך פאַר איר באַרימט מיט דער נײער ליאַלקע, װאָס מען האָט איר געקױפט.

— דאָס איז מימי, מײן קלײנע מימי, — האָט זי געװיזן איר ליאַלקע אין אַ בלױ זײדן קלײדל און מיט אַ רױטער שלײף אין די האָר. — און אַ בער האָב איך אַ נײעם, אַ בײזן זײער... בומבו איז זײן נאָמען...

פרױ אַשכנזי האָט זיך מיט בײדע הענט אָנגעכאַפּט אין קינד.

— מלאך מײנער, — האָט זי גענומען קושן בײ דער קלײנער די פּולכנע הענטעלעך. — גאָלד, אוצר, די שטוב פאַרלײכט עס דאָך !

606

די ברידער אַשכנזי

אין אײן רגע איז דאָס אײז געבראָכן געװאָרן. אַלע דרײ װײבער האָבן גלײך געטוליעט די קלײנע, געקושט זי, פּיסקעלעך צו איר געמאַכט, חכמות פון איר דערצײלט. יאַקוב איז געשטאַנען אין אַ זײט און געקװאָלן פון גליק.

זי האָט זיך נישט געאײלט מער צו אַנטלױפן, די פרױ אַשכנזי. זײער װארעם, גוט און נאָענט זענען די מענטשן צו איר געװען. זײ האָבן איר אונטערגעטראָגן כיבוד, אױסגעפרעגט װעגן איר לעבן, געבעטן עפטער צו קומען. גערטרוד איז אַפילו אַזױ הײמיש געװאָרן, אַז זי האָט איר אין דער מוטערס קעגנװאַרט מומע גערופן. אַלײן נישט װיסנדיק װי אַזױ, איז מען אַריבער צי דעם, װעגן װעמען אַלע האָבן געטראַכט אין דער שטוב — צו מאַקס אַשכנזי.

— אײן גאָט װײסט, װאָס מיט אים איז אַזױנס געשען, — האָט פרױ אַשכנזי גערעדט און געװישט די אױגן, װאָס זענען איר פאַרלאָפן.

אױף איר קוקנדיק, האָבן אױך מאַמע און טאָכטער דערפילט טרערן אין די אױגן.

מיט געמײנזאַמע כוחות האָבן בײדע הײזער גענומען זוכן דעם פאַר ישװוּנדענעם שװוּנדענעם מאַקס אַשכנזי.

קודם-כל האָט יאַקוב אַראָפּגעכאַפּט זיך קײן בערלין, אין דער אײנציקער שטאָט, װוּ דאָס נײע רוסלאַנד האָט אַן אַמבאַסאַדע געהאַט, כדי עפּעס צו דערגײן דאָרט װעגן זײן פאַרפאַלן-געװאָרענעם ברודער אין פּעטערבורג. נישט לײכט האָט מען געקאָנט פאָרן קײן בערלין. די באַנען זענען פול געװען מיט דעמאָביליזירטע סאָלדאַטן. אױך איז מיט פּעסער און װיזעס געגאַנגען שװער. יאַקוב האָט אַלץ דורכגעבראָכן. ער האָט פון אַלע צײטן געקאָנט אומעטום אָנקומען, דורך אַלע פאַרמאַכטע טירן דורכגײן. אין זײן ברײטער אימפּאָזאַנטער פיגור, אין זײן פעסטן טריט איז געלעגן אַזױפיל זיכערקײט און װירדע, אַז װאַכן פלעגן אים דורכלאָזן צו אַמטן, אַז לאַקײען האָבן אים אָפּגעטראָטן דעם פּלאַץ פאַר געשלאָסענע טירן פון זײערע האַרן. און אױך איצט איז ער מיט זיכערקײט אין זײן גאַנג און מיט ברײטקײט אין זײן געלט-צעטרענצלען אַלע פאַרמאַכטע טירן דורכגעגאַנגען. אַלע פאַרבאָטענע טױערן האָבן זיך פאַר אים געעפנט. אײנס און צװײ האָט ער אַ װיזע געקריגן, דערנאָך אױך פאַר גוט געלט אַ פּלאַץ אין באַן זיך געשאַפן, און אַװעק קײן בערלין צו דער אַמבאַסאַדע, איבער װעלכער אַ רױטע פאָן האָט געפלאַטערט.

זײער העפלעך האָט מען אַשכנזין אין דער אַמבאַסאַדע אױפגענומען, דעם נאָמען פון זײן ברודער פאַרצײכנט און אים צוגעזאָגט צו-װיסן צו געבן, װי נאָר עס װעט אָנקומען אַן ענטפער. יאַקוב אַשכנזי איז יעדן טאָג אױפסנײ געפאָרן אין דער אַמבאַסאַדע, אױסגעפרעגט די באַמטע, אָבער קײן ענטפער איז נישט אָנגעקומען. נאָך עטלעכע װאָכן אומזיסטן װאַרטן, האָט ער אָפּגעלאָזן אַלע אָפיציעלע װעגן, פון װעלכע ער האָט געזען, אַז

די ברידער אַשכנזי

607

עס װעט גאָרנישט אַרױסקומען, און ער האָט זיך געלאָזט אין װעג קײן רוסלאַנד, כדי דאָרט אַלײן צו דערגײן אַ טאָלק.

מענטשן האָבן אים נישט געלאָזט פאָרן, אָפּגערעז-ט פון לאָזן זיך אין אַזעלכע צײטן אין װעג, אין אַ לאַנד, װאָס איז פול מיט מלחמה און בירגער-קריג. יאַקוב אַשכנזי האָט נישט געהערט. ער האָט פאַרשטאַנען, אַז עפּעס זײער שלעכטס האָט געמוזט געשען מיט דעם ברודער זײנעם, װאָס איז נאָך ביז איצט נישט צוריקגעקומען פון דעם לאַנד, װאָס האָט מער נישט קײן געשעפט און מסחרים. פון אַלע עקן רוסלאַנד זענען מענטשן אָני געקומען קײן לאָדזש, װער מיט די עשעלאָנען פאַר הײמלאָזע, װער דורך געגנבעטע גרענעצן, בלױז מאַקס איז נישט געקומען. יאַקוב האָט זיך משער געװען, אַז נישט קײן געשעפטן האַלטן דאָרט דעם ברודער זײנעם, אַז עפּעס זײער שלעכטס האָט מיט אים דאָרט געטראָפן. און ער האָט נישט געקאָנט אײנרוען אין לאָדזש. ער האָט פאַרגעסן אַלע אַלטע מחלוקת, אַרומרײסענישן. ער האָט קײנמאָל לאַנג קײן שנאה אין האַרץ נישט געקאָנט טראָגן. איצט האָט ער מער גאָרנישט געדענקט אין אַמאָליקע מחלוקת און געפאָרן ראַטעװען זײן ברודער. ער האָט אײנגעפּאַקט זײנע װאַליזן, אײנגענײט געלט אין די קלײדער, מיטגענומען בריװ, אַלערלײ אָפיציעלע פּאַפּירן און מעטריקעס, װאָס באַװײזן, אַן שמחה מאיר איז אַ געבױרענער אין לאָדזש, און ער האָט זיך געלאָזט אין װעג אַרײן, אין װײטן און אומבאַקאַנטן. מיט די האַלב-געלײמטע הענט האָט פרױ אַשכנזי אַרומגענומען דעם שװאָגער אירן און געקושט אים אין די האָריקע הענט, דערפאַר װאָס ער פאָרט אױסגעפינען איר מאַן. דערנאָך האָט זי אױך אַראָפּגענומען פון זיך דאָס צירונג און עס אַרײנגעשטופּט אין די קעשענעס פון שװאָגערס מאַנטל. — נעמט עס, שװאָגער, עס װעט צונוץ קומען דאָרט, — האָט זי זיך געבעטן. — דאָס האָט אומעטום אַ װערט.

יאַקוב האָט דאָס צירונג נישט געװאָלט נעמען, נאָר די פרױ האָט אים מיט געװאַלט עס אַרײנגעװאָרפן. דערנאָך האָט זי אױך אַראָפּגענומען פון האַרץ אַ קמיע און זי אָנגעהאָנגען אים אױפן האַלדז.

— דאָס איז נאָך פין קאַרלינער רבין, אַ ירושה, — האָט זי געזאָגט. — נעמט עס אין װעג, און זאָל עס אײך אָפּהיטן פון יעדער שלעכטס... טוט עס מיר צוליב.

יאַקוב האָט נישט געהאַט די דרײסטקײט אָפּצוזאָגן דער אַלטער קראַנקער פרױ, װאָס האָט נאָך אַלע געהאַט אַ שטאַרקײט אין אירע פאַרלאַנגען.

פּונקט אַזױפיל װאַרעמקײט און טרײשאַפט האָבן אַרײנגעלײגט אין זײערע געזעגענישן דינהלע און גערטרוד, די מאַמע און טאָכטער. צו יאַקובן, װאָס האָט זיך אין אַזאַ סכנהדיקן װעג געלאָזט, כדי צו ראַטעװען דעם, מיט װעלכן ער איז שטענדיק אױף מעסערס געװען. נישט נאָר בײ גערטרודן, דעם ברודערס טאָכטער, נאָר אױך בײ דינהלען, האָט ער געפילט

608

די ברידער אַשכנזי

א רחמנות, ליבשאַפט אַפילו, צו דעם, װאָס האָט געקריװדעט שטענדיק, נאָר איצט געפינט ער זיך אין סכנה און מען דאַרף אים ראַטעװען.

— יאַקיב, טײערער מײנער, ריטער, — האָט גערטרוד גערעדט מיט ליבשאַפט צום מאַן, װי אין די ערשטע טעג פון זײער ליבע, און צום װיפלטסטן מאָל אױסגעקושט אים דאָס פּנים, די ליפּן, די אױגן, אַפילו די באָרד.

דינהלע האָט אַ סך זאַכן צוגעגרײט יאַקובן אין װעג אַרײן, אַלערלײ שפּײז, װעש, פאַר זיך אַלײן און פאַר אים, שמחה מאירן. זי האָט זיך גערױטלט דערבײ װי אַמאָל, װען זי איז אַ כלה-מײדל געװען, געשעמט זיך קוקן יאַקובן אין די אױגן.

— פאָר געזונט און קום געזונט צוזאַמען מיט שמחה מאירן, — האָט זי געמורמלט און פאַרשעמט זיך פאַר זיך אַלײן. — גריס אים פון מיר...

באַהאַנגען מיט רײזע-טאַשן, באַזאָרגט מיט שפּײז, באַװאָרנט מיט פּאַפּירן אַלערלײ, פאַרזען מיט בריװ, אַדרעסן, געלט, צירונג און מיט דער קמיע פון קאַרלינער רבין אױפן האַלדז, איז ער אַװעק אין װעג, אין צעטומלטן און געפערלעכן. אױף די באַנען איז געװען אַ יאַריד, אַ בהלה. סאָלדאַטן פון אַלערלײ לענדער און פעלקער, עלטער און אױסזען, האָבן געשלעפּט זיך פון לאַנד צו לאַנד, פון מדינה צו מדינה. עשעלאָנען מיט הײמלאָזע האָבן מיט זעק, פּעק, קינדער און געװײנען אָנגעפילט אַלע װאָקזאַלן. פון דײטשלאַנד זענען צענדליקער טױזנטער געפאַנגענע רוסן נאָך אַלץ געלאָפן אַהײם.

בערדיקע, באַװאַקסענע, בלאסע פון שטענדיקן הונגערן אין געפאַנגענשאַפט, אָפּגעריסענע, אין הילצערנע שיך אױף די פיס, אין שמאַטעס אַרומגעבונדן מיט שטריקלעך, מיט טעלעפאָן-דראָטן, מיט זעק אױף די אַקסלען, מיט טאָרבעס, זענען זײ געלאָפן צו זײערע הײמען אין רוסלאַנד, קײן אוקראַינע און סיביר, קײן קאַװקאַז און קרים, צו אַלע עקן לאַנד און געגענטן. פאַרלאָזן פון זײערע גענעראַלן און אָפיצירן, װאָס האָבן זײ צו די שלאַכטן געפירט, אַלײן געבליבענע אױף הפקר אין פרעמדע לענדער, אָרעם, הונגעריק, דערשלאָגן, קראַנק, נאַקעט און בלױז זענען זײ געלאָפן איבער גרענעצן אין לענדער, אָנגעהאנגען זיך אױף באַנען, געשלעפּט זיך, געבעטלט אַ שטיקל ברױט. צעװאקסענע, בלױ-אײגיקע, בלאָנדע גרױס-רוסן, שװאַרץ-אױגיקע, קרום-נעזיקע קאַװקאַזער, קרום-אױגיקע און געל-הײטיקע טשוּװאַשן, סאָרטן קאַלמיקן, טשעטשענצעס, װײסרוסן, ייִדן, אוקראַינער, טאָטערן, טשערקעסן, קאָזאַקן, אַרמענער, פון אַלערלײ עלטער אין אױסזען, פון שטעט און דערפער, פון בערג און טאָלן, אַלע זענען זײ געלאָפן צו זײערע הײמען. נישט מען האָט געפרעגט עמעצן אױף פּאַפּירן, פּעסער ; פרײ זענען זײ אַריבער לענדער, גרענעצן.

װי די מענטשן פון דור-הפלגה, װאָס זענען צעזײט און צעשפּרײט געװאָרן, אַזױ זענען די מענטשן פון דער גרױסער רוסישער ערד געלאָפן פאַרלאָזענע, עלנטע, הפקר צי אַלעמען און צו אַלץ.

די ברידער אַשכנזי

609

אַנטױשטע פון די זיגערישע רײד און אײנרעדענישן, מיט װעלכע די גרױסע לײט, זײערע פירער, האָבן זײ אין נאָמען פון קײסער און גאָט צו זיגן געפירט ; פאַרביטערטע פון דעם, װאָס מען האָט זײ צוגענומען פון זײערע הײמען, ערד, װײבער און קינדער און זײ צו רױב און רציחה איבערגעגעבן ; פאַרטעמפּטע פון בלוט, פּײן, הונגער, באַלײדיקונגען ; אָפּגענאַרטע, פאַרלאָזענע פון די, װאָס האָבן זײ אין פרעמדע לענדער געפירט און זײ אױף אײגענעם באַראָט געלאָזט, זענען די מענטשן איבער די װעגן געלאָפן, װי פי אָן אַ פּאַסטעך. די פעלקער-װאַנדערונג איז געגאַנגען איבער אַלע װעגן, ליניעס און שליאַכן. מגיפות, העצער, באַטריגער, זענען, װי קראָען נאָך פּגירות, מיטגעגאַנגען מיט זײ, געטױט, געשניטן, פאַרגיפיזעט. מיט בײזע אױגן האָבן די מענטשן אין די שינעלן געקוקט אױף דעם ברײטן, גוט-געקלײדעטן, זאַטן און אימפּאָזאַנטן מאַן, װאָס האָט זיך מיטגעשלעפּט מיט זײער אומגליק, געפּלאָנטערט זיך מיט זײער קנױל.

זײ האָבן זיך גערײניקט, די אױסגעהונגערטע און פאַראומרײניקטע מענטשן, די װוּנדן אָפּגעדעקט, די אױסערלעכע װי די אינערלעכע. זײערע פאַרלאָזענע הײמען, װײבער, ערד, נײע אָרדענונג, האָבן זײ געצױגן און געשראָקן צוזאַמען. אַלע איז אין פינצטערניש געװען. מען האָט נישט געװוּסט צו װאָס מען גײט, װי אַזױ דאָס לעבן װעט זיך אָנהױבן פונדאָסנײ.

— איצט װעל איך אַ סך ערד האָבן, די, װאָס מען האָט צוגענומען פון די פּריצים, — האָט אַ סאָלדאַט אַ פּױער געזאָגט. — אַ לעבן װעט זײן אַ גוטס.

— מען זאָגט, אַז זײ נעמען װידער אין קריג, די רױטע, — האָט אַ צװײטער אים געענטפערט. — און שלאָגן דאַרף מען זיך קעגן אײגענע.

— אין אוקראַינע זענען צוריק די פּריצים, — האָט אַ דריטער דערצײלט. — די פּױערים, זאָגט מען, שמײסט מען, װי אַמאָל פאַר דער פּאנשטשיזנע. מען טרינקט אונדזער בלוט.

— נישט אמת, די אוקראַינער אַלײן װילן דאָס ברױט פאַר זיך, נישט אַװעקגעבן די קאַצאַפּעס פון גרױס-רוסלאַנד, װאָס װילן אַלע צונעמען, און דערפאַר שלאָגט מען זײ. אַלע אוקראַינער דאַרפן העלפן, — האָט אַ פערטער געלערנט.

— איך װעל אױפן פראָנט מער נישט גײן. גענוג געשלאָגן זיך. איצט װיל איך זײן פאַר זיך, מיט מײן װײב. שױן לאַנג זיך נישט געזען... בענקט זיך נאָך איר, אַ יונגע זײער, אַ פרישינקע, — האָט אַ גרױסער צעװאקסענער יונג גערעדט מיט האַרץ.

— זי האָט שױן געװיס אַן אַנדערן זיך אַרײנגענומען, נאַר אײנער, — האָט אים אַן עלטערער אָפּגעגאָסן מיט קאַלט װאַסער.

— שװײג, הינטישער זון, איך װעל דיר די מאָרדע צעפראַסקען. רער נישט, װען דו װײסט נישט, — האָט דער צעװאקסענער יונג געשריגן און געכאַפּט דעם עלטערן פאַרן גאָרגל.

610

די ברידער אַשכגזי

— קאָך זיך נישט אַזױ, לאַנדסמאַן, — האָט זיך אַ ברײט-פּלײציקער געשטופּלטער סאָלדאַט אָנגענומען, — דו ביסט לעבן איר בעט נישט געשטאַנען. אַ נאַר װאָלט זי געװען, װען זי זאָל װאַרטן אַזױ לאַנג אױף דיר. אַ פרױ איז װי אַ צױג, נישט דער הונט, איז אַן אַנדערער... באַקאַנט...

— יאָ, מײנע עלטערן האָבן מיר װעגן מײנער אױך דאָס אײגענע געשריבן, — האָט זיך אַ בערדיקער סאָלדאַט אַרײנגעמישט. — זי האָט זיך מיט אַן אַנדערן אָנגעניוכעט און איצט האָט זי שױן אַפילו צװײ קינדער זײנע... ממזרים, הײסט עס...

— און װאָס װעסטו טאָן, אַז דו װעסט אַהײמקומען ? — האָבן אַלע מיטאַמאָל געפרעגט.

— איך װײס נאָך נישט, — האָט דער בערדיקער סאָלדאַט געזאָגט. — אפשר מוחל זײן... און אפשר דערהרגענען...

פון הײמישע זאַכן איז מען אַריבער צו אַנדערע.

— זײ צינדן די קלױסטערס אונטער, — האָט אײנער פּלוצלינג אַ זאָג געטאָן אין אַ װינקל. — דאַװנען לאָזט מען גאָרנישט, די רױטע טײװלאָנים...

— און ייִדן זענען בײ זײ די גאַנצע מאַכערס. אַפילו דער צאַר דער נײער איז אַ ייִד, זאָגט מען...

— ער האָט הערנער, װי אַ שד, — האָט אַן אַלטער גױעצל זיך געשװױרן. — מען האָט עס מיר אַלײן געזאָגט, אַז אין צײטונג האָט מען װעגן דעם געשריבן...

— יאָ, געװיס, אין אַלעם, זאָגט מען, זענען די ייִדן שולדיק, זײ האָבן די מלחמה געבראַכט, געלט צו פאַרדינען...

— שלאָגן דאַרף מען זײ.

— אָ, בײ אונדז אין אוקראַינע דערלאַנג מען זײ, — האָט זיך אַ הינקעדיקער סאָלדאַט אַרײנגעמישט.

די שנאה, אָפּגענאַרטקײט, אַנטױשונג, פאַרביטערונג האָט געברענט אין דעם אָנגעשטאָפּטן װאַגאָן, געריסן זיך אױסצולאָדן. אַשכנזי האָט געפילט דעם האַס און פאַרביטערונג אַרום זיך, װי אַ רױך, װאָס שטיקט און פרעסט. אָבער ער איז נישט אָפּגעטראָטן פון זײנעם, געפאָרן אַלץ װײטער און װײטער, געשלעפּט זיך מיט די אָנגעשטאָפּטע צוגן, װאָס זענען װי די װערעם געקראָכן. מען האָט נישט געװוּסט, װען זײ גײען, װוּ זײ גײען, דורך װעלכע ערטער, גרענעצן. פּונקט אַזױ האָט מען נישט געװוּסט, װער די הערשער זענען בײ די גרענעצן. אַלע טאָג זענען זײ געװען אַנדערע, מיט אַנדערע געזעצן, אַנדערע משפּטים. בלױז אײן זאַך האָט זײ אַלעמען פאַראײניקט — רױב און רציחה.

יאַקוב אַשכנזי איז װי דורך אַ בראַנד געפאָרן פון שטאָט צו שטאָט, פון גרענעץ צו גרענעץ. דאָס געלט אין קעשענע האָט אים, װי אַ גואל, געפירט צװישן די ביקסן, רעװאָלװערן און רוצחישע עלטסטע. דער גלאַנין

די ברידער אַשכנזי

1 61

פון גאָלד האָט אים אױך אין דער געװעזענער רױטער הױפּטשטאָט דעםװעג װעג געלױכטן און צו די פינצטערסטע װינקעלעך דערפירט. פאַר גאָלד האָט ער זיך צו די מענער אין לעדערנע רעקלעך דערשלאָגן, צו די עלטסטע אָנגעקומען, צו שטשינסקיס באַגלױבטע לײט דערגרײכט, און צום סוף ביז צו דער קאַמער פון זײן אַרעסטירטן ברודער דערגאַנגען.

עטלעכע מינוט צײט האָבן בײדע ברידער זיך אָנגעקוקט אין דער קאַנצעלאַריע פון געפענגניש, װוּ מען האָט זײ צונױפגעפירט, ביז זײ האָבן זיך דערקענט.

יאַקוב איז געבליבן שטײן אַ פאַרגליװערטער אױפן אָנבליק פון דעם, װאָס מען האָט אַרױסגעפירט צו אים פון קעלער. פאַר אים איז געשטאַנען אַן אײנגעבױגן, אײנגעשרומפן, װילד-באַװאקסן מענטשל מיט אַ געלער הױט, מיט שמוציקע גרױע האָר און באָרד, מיט צעריסענע קלײדער, װאָס שטיקער פאַלן פון זײ, מיט אױסגעדרײטע שיך. גאָרנישט איז געװען פון פריערדיקן ברודער זײנעם. אינגאַנצן פאַרשטײנערט, מיט אױגן, װי גלעזערנע, װאָס מען האָט זײ לאַנג נישט געװאַשן, האָט דער אײנגעשרומפּענער זקן מיטן ייִנגלערישן פיגורל געגלאָצט אױף דעם הױכן, צעװאקסענעם, ברײטן, אימפּאָזאַנטן מאַן לעבן זיך.

פון ערשטן טאָג אָן, װאָס מען האָט אים, מאַקס אַשכנזי, אַזױ פּלוצלינג, אין דער סאַמע לעצטער מינוט, פון ברעג בײם אָפענעם ים צוגענומען, בײ דער טיר פון דער רעטונג, און אים אַרײנגעװאָרפן אין קעלער, אין געדיכטן און פאַרדומפּענעם, איז ער פאַרגליװערט געװאָרן. ער האָט געװוּסט, אַז אין דער פרעמדער שטאָט, װוּ ער איז עלנט, אָן אַ קרוב און גואל, אָפּגעריסן פון אַלעמען, פון מענטשן, פון דער װעלט, איז ער פאַרלױרן, איז זײן גורל געחתמעט. פאַר אים איז נישט געװען מער װי דער סוף, האָט ער געװוּסט, אַ ביטערער סוף, אַן עלנטער, אומצוקומען אַזױ, אַז קײנער זאָל אַפילו נישט װיסן װוּ זײן געבײן איז אַהינגעקומען. ער איז אַזױ זיכער געװען אין זײן סוף, אַז ער האָט אַפילו נישט פּרובירט זיך ראַטעװען, פאַרטײדיקן. מיט קײן װאָרט האָט ער נישט אָפּגעלײקנט רי באַשולדיקונגען פון דעם אױספאָרשער, צו װעלכן מען האָט אים ארײנגעפירט.

די שכנים זײנע האָבן אים געװאָלט אַרײנציען אין אַ שמועס, דערגײן בײ אים, פאַרװאָס מען האָט אים אַרעסטירט, פונװאַנען ער איז, װאָס ער רעכנט צו טאָן. ער האָט נישט געענטפערט. װאָס איז דען נישט געװען אַלצאײנס, װען סײ-װי-סײ איז מער נישט געבליבן װי דער סוף ? אַפילו די רױט-גװאַרדײער האָט ער נישט גערן געענטפערט, װען פאַרלאַנגװײליקטע און פאַרנודיעטע פון היטן האָבן זײ פּרובירט אױספרעגן אים װעגן זײן לעבן, שטאַנד און לאַנד.

612

די ברידער אַשכנזי

— אַ מרוק, — האָבן די װאַכן אױף אים געזאָגט, אַװעקמאַכנדיק מיט די הענט.

— יאָ, אַן אומפרײנטלעכער, — האָבן די אַרעסטאַנטן צוגעשאָקלט.

פּונקט אַזױ האָט ער נישט געענטפערט דעם אױספאָרשער אױף זײנע פראַגן.

— יאָ, איך האָב געװאָלט אַװעקפאָרן, — האָט ער געזאָגט, — צו מײן הײם, קײן לאָדזש. דאָס איז אַלץ, װײטער האָב איך גאָרנישט אין װאָס זיך מודה צו זײן.

אין די ערשטע טעג האָט ער געזאָגט תּהילים, װאָס ער האָט נאָך געדענקט פון אױסװײניק פון ייִנגלשע יאָרן. אַלע נאַכט האָט מען אַנדערע אַרױסגעפירט פון קעלער אױף מעקן. ער איז געװען זיכער יעדער מאָל, װען די לעדערנע פּאַרשױנען זענען אַרײנגעקומען, אַז מען קומט נאָך אים, נאָך זײן לעבן. און ער האָט זיך געגרײט צום סוף. ער האָט צו גאָט געבעטן, אין האַרץ זיך געשלאָגן פאַר די זינד זײנע אױף דער װעלט. מען האָט אים נישט אַרױסגעפירט. אַ סך אַנדערע האָט מען אַרױסגעפירט. אָבער ער איז אַלץ געװען זיכער אױפסנײ, אַז מען קומט נאָך אים. ער איז אַזױ געװען צוגעגרײט דערצו, אַז ער פלעגט אַפילו אױפשפּרינגען ען ן שמוציקן שטרױ-זאַק בײ יעדער מאָל עפענען די טיר, װי ער װאָלט זיך געאײלט צו גײן צו דעם, װאָס מוז קומען, װי ער װאָלט מורא געהאַט צו פאַרשפּעטיקן.

די סאָלדאַטן האָבן פון אים געלאַכט.

— ליג אײן, פעטערל, נישט דיך רופט מען ! — האָבן זײ אים באַרואיקט.

די שכנים האָבן אים מקנא געװען.

— איר װעט שױן אױסמײדן די קױל, — האָבן זײ אים געזאָגט. — מיט ספּעקולאַנטן באַגײען זײ זיך נישט אַזױ װי מיט פּאָליטישע.

מאַקס אַשכנזי האָט די מענטשן נישט געגלױבט. ער האָט אױף קײן אײן מינוט נישט פאַרגעסן אין זײן סוף, װאָס קומט, װאָס מוז קומען. ער האָט אַ גלײכגילטיקער צוגענומען דאָס קלײנע שטיקל ברױט, װאָס מען האָט אים אַרײנגעגעבן, אױסגעזופּט דאָס ביסל װאַסערדיקע זופּ און װײטעגעװאַרט אױף דעם סוף. פון לאַנגן אומזיסטן װאַרטן איז ער אַרײן אין אַ פאַרגליװערונג, װי עמעצער, װאָס איז פאַרשטעקט געװאָרן אין אַ פּוסט אָרט, װוּ קײנער װעט נישט קומען ראַטעװען, פון װאַנען קײנער קאָן נישט דערהערן מער דאָס קול, װאָס דופט. די שכנים האָבן גערעדט צװישן זיך, אַלטע מעשות זיך דערצײלט פון די גליקלעכע צײטן. אַנדערע האָבן די לעצטע שטיקלעך ברױט צעקײט, אַ שאַך אױסגעקלעפּט און גאַנצע טעג געשפּילט. אײנער אַן עלטערער מאַן אין מיליטערישע קלײדער האָט נישט אױפגעהערט מאַכן גימנאַסטיק, כדי זיך צו דערהאַלטן. מאַקס אַשכנזי איז בלױז געזעסן אױף דער נאַרע, מיט די פיס אונטער זיך, און געװאַרט.

די ברידער אַשכנזי

ער האָט זיך נישט אױסגעפרעגט בײ די אַרעסטירטע, װאָס זענען צוריקגעקומען פון די אױספאָרשונגען, ער האָט נישט געפרעגט די װאַכן, װאָסער װעטער עס איז אינדרױסן, ער האָט זיך נישט געבײזערט, נישט געשאָלטן, גישט געבעטן. ער איז געװען טױב צו אַלץ און צו אַלעמען. ער האָט שױן זײן חשבון געמאַכט, אַ סך-הכל אונטערגעפירט פון זײן לעבן, אַ סך-הכל אַ ביטערן, אַ זינלאָזן, אָבער אַ נױטװענדיקן, װאָס קײן שום זאַך אין דער װעלט קאָן נישט ענדערן, װי דעם גורל דעם אָנגעצײכנטן. און װאָס זענען אים אָנגעגאַנגען די מענטשן, די קללות, די אױסרעדענישן, די אױספאָרשער, דאָס װעטער אינדרױסן ? זײ האָבן פאַר אים מער נישט עקזיסטירט. עקזיסטירט האָט פאַר אים בלױז דער טױט, װאָס קומט, װאָס קאָן קומען יעדע מינוט.

זײ האָבן אים נישט געזאָגט, די מענטשן אין די לעדערנע רעקלעך, װען זײן סוף װעט קומען. זײ האָבן פון אַזעלכע זאַכן נישט געהאַלטן. זײ האָבן נישט געמאַכט קײן משפּט. זײ האָבן בלױז פון צײט צו צײט אױפסנײ אים אַרױסגעפירט צום אױספאָרשן, אױסגעפרעגט, פאַרמאַטערט און אים צוריקגעשיקט אין קעלער. אַרױספירן די מענטשן פון קעלער פלעגט מען אומגעריכט, פון מיטן שלאָף זײ אױפרײסן, און אַזעלכע גראָד װאָס האָבן זיך אַמװײניקסטן געריכט דערױף. ער איז נישט אײנמאָל געשטאָרבן, מאַקס אַשכנזי, נאָר טױזנטער מאָל, יעדע מינוט אין טאָג, יעדע רגע אין די שלאָפלאָזע נעכט. און װי אַ טױטער, האָט ער גאָר מיטן לעבן נישט געהאַט צו טאָן. נישט ער האָט די האָר פון קאָפּ און באָרד אױסגעגלײכט אינדערפרי, נישט ער האָט די צעקנײטשטע קלײדער פאַרריכט. דאָס העמד אױפן לײב איז אױף אים צעפאַלן. די קלײדער זענען צוגעװאקסן גע-װאָרן צו זײן לײב. ער איז געװען גלײכגילטיק דערצו. אַנדערע האָבן מיט די מײז, פלײ און אומפלײט מלחמה אין די נעכט געפירט, כדי נישט צולאָזן זײ צו זײערע קערפּערס. שװערער פון אַלץ איז געװען מיט די װאַנצן, װאָס האָבן מחנותװײז אױף די אױסגעמאָגערטע מענטשן אין די נעכט געלאָקערט און באַפאַלן. װען די מענטשן האָבן זײ אױף די װענט געטריבן און געהרגעט, האָבן זײ זיך אױפן באַלקן פאַרקליבן און פון דער הױך זיך אױף די מענטשן אַראָפּגעװאָרפן. מאַקס אַשכנזי האָט זיך נישט געװערט קעגן זײ. אין זײן האָפנונגסלאָזיקײט איז ער פאַרװאָרלאָזט געװאָרן. לעבעדיקערהײט איז ער טױט געװען. די סאָלדאַטן האָבן פון אים געשפּאָט.

— אָט װאָס עס װערט פון זײ אָן דינער און אָן דינסטן, — האָבן זײ געזאָגט מיט פאַראַכטונג, — װי אַ פּגירה...

ער האָט זײ נישט געענטפערט.

אַנדערע האָבן אױף אים רחמנות געקריגן, אױסגערעדט אים, גערופן צו נעמען זיך אין די הענט. ער האָט געשװיגן. ער האָט אָנגעװױרן אַלע חושים, טױב געװען צו פּײן, באַלײדיקונגען, מיטגעפיל. בלױז אײן חוש

די ברידער אַשכנזי

איז בײ אים פאַרבליבן. אַ חוש אַ שאַרפער, אַן אױסגעשפּיצטער, אַן עמפינדלעכער, װאָס האָט פאַר אַלע איבעריקע חושים געאַרבעט — דאָס איז געװען דער חוש פון הערן, פון אױפכאַפּן דעם מינדסטן שאָרך, װאָס דערטראָגט זיך פון דער טיר, דעם לײכטסטן טראָט פון די פּאַרשױנען אין לעדער, װאָס דאַרפן נאָך אים, אַשכנזין, קומען. װאָס מער טעג, װאָכן און חדשים עס זענען אַװעק, אַלץ מער האָט זיך אָט דער חוש בײ אים פאַרשאַרפט, דערגאַנגען צו אַזאַ דינקײט, אַז ער פלעגט אין די נעכט גאָר קײן אױג נישט צומאַכן. דעם װײטסטן שאָרך פון יענער זײט האָבן זײנע אױערן אױפגעכאַפּט. ער איז געװען אין אײן לאַנגער שטענדיקער געשפּאַנטקײט צו דעם סוף זײנעם, פאַר װעלכן ער האָט גאָרנישט מער מורא געהאַט, נאָר אָנגעשפּיצט געװען אױף אים.

װען אַ מאַן אין אַ לעדערנעם רעקל מיט אַ מױזער בײ דער זײט אין נאָך לאַנגע חדשים פּלוצלונג אַרײן צו אים און אים גערופן מיט זיך, איז ער גיך אױפגעשפּרונגען פון זײן נאַרע און געלאָזט זיך גײן, כאָטש די פיס זענען אים געװען אָפּגעשװאַכט. דאָס, אױף װאָס ער האָט געװאַרט אַזױ לאַנג, איז ער געװען זיכער, קומט איצט. אין זײן געשפּאַנטקײט האָט ער אַפילו נישט ריכטיק פאַרשטאַנען דעם זין פון גײן. דער געפיל פון געשפּאַנטקײט, פון לאַנגער דערװאַרטונג האָט אַלע אַנדערע געפילן פאַרטעמפּט. ער איז געגאַנגען מעכאַניש, װי אַ סאָלדאַט, װאָס הערט די קאָמאַנדע, װי אַ רײט-פערד, װאָס לױפט צום שלאַכטפעלד אױפן קול פון דער מוזיק, װאָס רופט. אין זײן פאַרגליװערונג האָט ער אַפילו פאַרגעסן דעם אונטערשיד פון טאָג ביז נאַכט. כאָטש עס איז געװען טאָג, װען די לעדערנע לײט קומען קײנמאָל נישט נאָך די, װאָס מ'דאַרף אױסמעקן, האָט מאַקס אַשכנזי עס נישט געזען. ער האָט בכלל קײן זאַך נישט געזען מער. ער האָט בלױז געהערט. װען דער פירער זײנער האָט אים אין אַ ליכטיקער קאַנצעלאַריע אַרײנגעפירט און אים אָנגעװיזן אױף אַ מענטש, װאָס װיל מיט אים זיך זען, האָט מאַקס נישט באַגריפן דעם לעדערנעם מאַנס רײד. די הױכע און אײנפאַכע.

מיט אױסגעגלאָצטע אױגן, פאַרלאָפענע מיט בלוט פון נישט שלאָפן אין די נעכט, פאַרגליװערטע און אױסגעלאָשענע, האָט ער געקוקט אײנדעם ברײטן, געזונטן און צעװאַקסענעם מענטש, װאָס איז געשטאַנען פאַר אים, אָבער געזען אים האָט ער נישט. ער האָט זיך שטאַרק געהאַט פאַרענדערט, יאַקוב, פאַר די פיל יאָרן, װאָס ער האָט זיך מיט זײן ברודער נישט באַגעגנט. מאַקסעס אױגן, געװױנט צו טונקלקײט און קעלער-לופט, האָבן געמרוזשעט אין דער העלער טאָג-ליכט, זענען פינצטער געװען. מער נאָך װי זײנע אױגן איז געװען פינצטער זײן האַרץ הינטער די שמאַטיקע קלײדער, איז געװען חושך זײן קאָפּ אונטער די גרױע צעקאָלטנטע האָר, פול מיט שטרױעלעך און מיסט אין זײ.

די ברידער אַשכנזי

615

אַ היפּשע װײלע האָבן זיך די צװײ מענטשן אָנגעקוקט און נישט געקאָנט פון אָרט זיך רירן אין זײער פאַרגליװערונג. פּלוצלונג איז דער גרױסער, אימפּאָזאַנטער מאַן צוגעלאָפן צו דעם שמאַטיקן זקן און מיט די ליפּן צו זײן קױטיק, האָריק פּנים צוגעפאַלן.

— שמחה מאיר ! — האָט ער גערופן און געדריקט האָס בינטל שמאַטעס צו זיך.

די צװײ אַלט-פאַרגעסענע נעמען האָבן װי שאַרפע מעסערס אַ שניט געגעבן אין דעם שמאַטיקן מענטשנס פאַרגליװערטקײט, דעם נעפּל פון זײנע אױגן, מוח און האַרץ צעריסן. צום ערשט האָבן זײנע הענט נאָכגעלאָזט, װי פאַרפרױרענע, װאָס דערפילן לעבן און װאַרעמקײט ; זײ האָבן גענומען שטאַרק ציטערן אין דעם מאַנס פעסטע און דריקנדיקע אָרעמס, צאַפּלען. דערנאָך האָבן די אױגן זיך געעפנט, גענומען נישט בלױז קוקן, נאָר אױך זען. טרערן האָבן אָנגעהױבן פון זײ פליסן נאָך די אַלע חדשים פון אױסגעטריקנטקײט. באַלד האָבן אױך גענומען עפענען זיך זײנע ליפן, די פאַרטריקנטע און געשלאָסענע.

— יעקב בונם, — האָט ער געמורמלט און געװײנט. — יעקב בונט...

מער װי די צװײ װערטער האָט ער גאָרנישט געקאָנט אַרױסברענגען פון זיך.

פּלוצלונג איז ער צוגעלאָפן צום ברודערס הענט און גענומען זײ קושן, קושן גיך, צאַפּלענדיק, װי אַ בעטלער אין שמאַטעס, װאָס קושט אין די הענט אַ פּריץ, װאָס האָט אים אַ שײנע נדבה געגעבן.

יאַקוב האָט אַװעקגעריסן די הענט זײנע פון ברודערס מױל.

— שמחה מאיר, װאָס טוסטו ? — האָט ער געמורמלט אין שרעק, — גאָט מײנער !

מאַקס האָט זיך אַראָפּגעזעצט אױף דער ערד און מיט בײדע קנאָכיקע הענט אַרומגעכאַפּט דעם ברודערס פיס, געטוליעט זיך צו זײ, געצאַפּלט און געציטערט, װי אַן אַלטער הונט, װאָס דער באַלעבאָס האָט אים נאָך אַ קאַלטער רעגנדיקער נאַכט צוריק אַרײנגעלאָזט אין שטוב.

— דו װעסט דאָך מיך נישט איבערלאָזן מער דאָ אַלײן, — האָט ער געשעפּטשעט װי אַ קינד. — װעסט דאָך מיך אַהײמנעמען, אמת, יעקב-בונט... זאָג...

יאַקוב האָט דערפילט דעם שרעקלעכן ריח, װאָס האָט זיך פון ברו-

דער געטראָגן, אַ ריח, װאָס פאַרטשאַדעט, ברענגט צו חלשות, און ער האָט

מיט רחמנות און עקל אָנגענומען אים בײ די שמאַטיקע בגדים און אים

אױפגעהױבן פון דער ערד.

טרערן זענען אים גערונען איבער די באַקן אין דער געפאַרבטער

באָרד אַרײן.

616

די ברידער אַשכנזי

קאַפּיטל נײנצן

דאָס ערשטע מאָל נאָך אַ סך יאָרן פון ברוגז און אָפּגעזונדערטקײט זענען בײדע צװילינג-ברידער אַשכנזי געגאַנען צוזאַמען אױף אײן װעג, האַנט אין האַנט.

יאַקוב האָט זײן ברודער מאַקס אַרױסגענומען פון קעלער אױף דער שפּאַליערנע גאַס. מיט זײן גוטן פרײלעכן צוגאַנג צו מענטשן, האָט ער פּונקט אַזױ געפונען חן אין די אױגן פון לײט אין די לעדערנע רעקלעך װי פריער בײ אַנדערע מענטשן. אײנס און צװײ האָט ער געפונען אַ װעג צו זײ, צו זײערע הערצער און קעשענעס אין אַרױסגעקריגן פון זײ דעם פאַרמוטשעטן ברודער זײנעם, װאָס האָט לעבעדיקערהײט אין קעלער געפױלט. זײ האָבן אײגנטלעך גאָרנישט אַזעלכעס געהאַט צו דעם אַרעסטירטן מאָקס אשכנזי, אָבער זײ האָבן אים געהאַלטן אױף יעדער פאַל. איצט, פאַר אַ לײטישער סומע נישט אין די אײגענע װערטלאָזע פּאַפּירלעך, נאָר אין גוט אױסלענדיש געלט, האָבן זײ אײנס און צװײ דורכגעזען די אַקטן און אַרױסגעלאָזט אים מיט אַ קװיטל אין דער האַנט, אַז ער איז באַפרײט פון אַרעסט. מאַקס איז אַזױ אַרױסגעלאָפן פון אײזערנעם טױער, װאָס איז באַװאַכט געװען מיט רױט-גװאַרדײער, אַז ער האָט אַפילו פאַרגעסן אױפצומאָנען די קלײדער זײנע, װאָס זענען פאַרבליבן בײם אַרעסט אין צעכהױז. ער האָט מורא געהאַט אײן דגע נאָך צו בלײבן דאָ, מען זאָל אים נישט פאַרהאַלטן.

— קום, יעקב-בונט, גיך ! — האָט ער זיך געבעטן בײ זײן ברודער, קלאַמערנדיק זיך אין זײן האַנט װי אַ דערשראָקן קינד צו אַ דערװאַקסענעם.

ער האָט פּלוצלונג פאַרגעסן אין זײן לאָדזשער דײטש און אין דעם ברודערס פאַרדײטשטן נאָמען.

מענטשן האָבן זיך אָפּגעשטעלט קוקן אױף די צװײ מענטשן, װאָס האָבן זיך געפירט בײ די הענט, אױף די צװײ מאָדנע לײט, װאָס אײנער פון זײן איז גרױס, רײך-געקלײדט און אימפּאָזאַנט, און דער אַנדערער — װילד באַװאקסן, אײנגעשרומפּן, אין שמאַטעס, פאַרקאָלטנט. אַפילו אין דער שטאָט, װוּ מען איז שױן צוגעװױנט געװאָרן צו אַלערלײ אוממעגלעכע זאַכן, האָט מען אָפּגעשטעלט זיך קוקן אױף אָט די צװײ מענטשן, װאָס האָבן זיך, װי קינדער, בײ די הענט געהאַלטן. װײבער האָבן זיך אַפילו געצלמט און בעטלער האָבן אָנגעהױבן נאָכיאָגן, בעטן נדבות. יאַקוב האָט זיך אַרײנגעכאפּט מיט דעם ברודער זײנעם אין אַ פאַרבײפאָרנדיקער דראָשקע און געהײסן דעם קוטשער אױפשטעלן די בױד, כאָטש עס איז געװען שײן אין גאַס. פון לאַנגן זיצן איז מאַקס געװען אָפּגעװױנט פון גײן, די פיס האָבן זיך אים געװאַקלט. יאַקוב האָט אים װי אַ קינד בײ די הענט אױפ-

די ברידער אַשכנזי

געהױבן און אין דראָשקע אַרײנגעזעצט. פּונקט װי ער האָט פאַרלױרן די שנעלקײט אין די פיס, האָט מאַקס אױך אין קעלער פאַרלױרן דעם חוש פון ריח. ער האָט אַלײן נישט געפילט דעם גערוך פון פאַרדומפּנקײט און טורמע, װאָס ער האָט מיט זיך מיטגעטראָגן. יאַקובן האָט דער ריח צום קאָפּ צוגעשלאָגן, שיר נישט צו חלשות געברענגט. מאַקס האָט עס נישט געפילט און זיך צום ברודער געטוליעט.

— שױן, לאָמיר אַװעק, װאָס גיכער ! — האָט ער זיך געבעטן. — איך האָב מורא דאָ צו בלײבן.

װיפל יאַקוב האָט אים נישט אױסגערעדט, אַז איצט איז ער שױן פרײ, האָט נישט װאָס מורא צו האָבן, האָט ער עס נישט פאַרשטאַנען. ער איז אינגאַנצן װי אַ קינד געװאָרן אין די לאַנגע טעג אין קעלער. און װי מען באַגײט זיך מיט אַ קינד, איז יאַקוב זיך מיט זײן צװילינג-ברודער באַגאַנגען. ער האָט אים אַלײן מיט די אײגענע הענט אַרומגעװאַשן מיט װאַסער דעם קערפּער, גערײניקט אים פון שמוץ און פאַרדומפּנקײט, װאָס איז גאָרנישט געװען צו דערװאַשן און צו דעררײניקן. ער האָט אים צו אַ ראַזירער געפירט, געלאָזט אים אָפּשערן די האָר און באָרד, װאָס זענען זיך װילד אין קעלער צעװאקסן. נאָך קלענער און אײנגעשרומפּענער האָט ער אױסגעזען אין שפּיגל, װען מ'האָט אים די האָר קורץ אָפּגעשניטן און די באַקן אָפּראַזירט, איבערלאָזנדיק אים בלױז אַ קלײן שפּיצל אױפן קין, װי ער פלעגט שטענדיק טראָגן.

— אָפּשפּריצן מיט קעלניש װאַסער ? — האָט דער ראַזירער געפרעגט בײ יאַקובן, װי מען פרעגט בײ אַ פאָטער װי אַזױ זיך צו באַגײן מיט זײן ייִנגל. — געבליבן נאָך אַביסל פון די גוטע צײטן.

— באַגיסן ! — האָט יאַקוב געזאָגט. — װיפל נאָר איר קאָנט.

דערנאָך האָט ער אים אין קלאָרע װעש אָנגעטאָן, אין װעלכע דער קלײנער אױסגעדאַרטער מאַקס איז אַרומגעשװוּמען װי אַ ייִנגל אין טאַטישע מלבושים ; אַ העמד אױף אים אַרױפגעצױגן, אַ קראַגן און אַ קראַװאַט.

— װעש, פרישע װעש, — האָט מאַקס געמורמלט און געגלעט מיט די פינגער דאָס העמד, װי ער װאָלט קײנמאָל אין זײן לעבן קײן קלאָר העמד אױפן לײב נישט געהאַט.

דער האָטעל-משרת, װאָס האָט מיט עקל צונױפגענומען די שמאַטעס נאָך מאַקסן, איז געשטאַנען מיטן פּעקל אין האַנט, װאָס ער האָט בלױז מיט צװײ פינגער פאָרזיכטיק געהאַלטן, און געפרעגט בײ יאַקובן װאָס דערמיט צו טאָן.

— אַרױסװאַרפן, פאַרברענען ! — האָט יאַקוב באַפױלן.

ער האָט דעם ברודער געהאָלפן צושנירלען די שיך, פאַרבינדן דעם קראַװאַט, צוקנעפּלען די קנעפּלעך. די הענט האָבן בײ מאַקסן גאָרנישט געאַרבעט. זײ האָבן מער געציטערט, װי געטאָן עפּעס. און אַז דערנאָך האָט יאַקוב אַרױסגענומען פון זײנע רײזע-טאַשן גוטע שפּײז, קוכנס, שאָקאָלאַד, װוּרשט, סאַרדינען אַלערלײ, װאָס סײ גערטרוד, סײ דינהלע האָבן יעדער

618

די ברידער אַשכנזי

פון זײ אײנגעפּאַקט באַזונדער, האָט מאַקס אַזױ געציטערט, אַז ער האָט אַפילו מיט די הענט די גוטע זאַכן צום מױל נישט געקאָנט צוטראָגן.

— נעם, שמחה מאיר, דאָס איז אַ מתנה פון גערטרודן און דינהלען, — האָט יאַקוב אים באַרואיקט. — זײ האָבן עס מיטגעשיקט פאַר דיר.

אין מאַקס בלאַס פּנים איז דאָס לעצטע ביסל בלוט פון זײן אױסגעצערטן גוף אַרײן. ער האָט די אױגן אַראָפּגעלאָזט פון בושה. דאָס ערשטע מאָל אין זײן לעבן.

יאַקוב האָט זײן ברודער נישט דערקענט.

קאַפּיטל צװאַנציק

דער װעג אַהײם איז געגאַנגען גלאַט, װאָס בעסער האָט גאָרנישט געקאָנט זײן.

פאַר אַ לײטישער מטבע האָט יאַקוב געקריגן ערטער אין װאַגאָן. פאַר אַ ביסל קאָניאַק, װאָס ער האָט געגעבן דעם קאָנדוקטאָר, האָט יענער אַפילו אַרײנגענומען צו זיך אין חדרל דעם אָפּגעשװאַכטן מאַקס און אים מכבד געװען מיט טײ פון סאַמאָװאַר. די באַן איז געגאַנגען נישט רעגולער, אַ סך געשטאַנען אױף די סטאַנציעס, אױך פיל מאָל אין מיטן פעלד, אָבער מען האָט זיך גערוקט פאָראױס. אין אָרשע, דער גרעניץ-שטאָט צװישן די סאָװיעטן און די דײטשן, װאָס זענען נאָך דאָ דערװײל געשטאַנען, איז די רעװיזיע דורכגעגאַנגען גלאַטיק. די פּאַרשױנען אין לעדער און מיט רױטע שטערנס אױף די ברוסטן האָבן גוט דורכגעקוקט די פּאַפּירן בײ בײדע אשכנזיס, אױך די זאַכן דורכגעטאַפּט, אָבער זײ האָבן קײן שום שלעכטס נישט געפונען. בלױז מיט צוגן איז געװען שלעכט. עטלעכע װאָכן צײט האָט מען געהײסן װאַרטן, בין מ'װעט צושטעלן אַ צוג ביז מינסק. די גײענדיקע באַנען זענען געװען באַלאַגערט מיט דעמאָביליזירטע. מאַקס איז געװען אומרואיק. ער האָט מורא געהאַט צו פאַרבלײבן אין דער גרעניץשטאָט, װאָס איז פול געװען מיט סאָלדאַטן אין לעדערנע רעקלעך. יאַקוב האָט זיך אַװעקגעלאָזט צום קאָמיסאַר. דער גרױסגעװיקסיקער עװאַקואַציעקאָמיסאַר האָט צו זיך נישט צוגעלאָזט קײנעם, קײן װאָרט נישט געװאָלט אױסהערן. צופיל האָט מען בײ אים טובות געבעטן װעגן װאַגאָנען. — איר האָט נישט װאָס צו רעדן, — האָבן אים מענטשן געזאָגט, — מען לאָזט גאָרנישט נישט צו צו אים.

— איך װעל פּרוּװן, — האָט יאַקוב געזאָגט און געלאָזט זיך אין װעג.

מיט דער זעלבער ברײטקײט און זיכערקײט, װי ער איז אומעטום געגאַנגען, איז ער אױך צום קאָמיסאַרס קאַנצעלאַריע אָנגעקומען. ער איז געגאַנגען אַזאַ זיכערער, אַז די װאַכן האָבן אים אַפילו נישט אָפּגעשטעלט. פּונקט װי גיך ער איז אָנגעקומען צום קאָמיסאַר, אַזױ גיך איז ער געװאָרן

די ברידער אַשכ ! זי

619

מיט אים פּאַני-בראַט און אַלץ געפּועלט, װאָס ער האָט געװאָלט. אָנשטאָט עטלעכע װאָכן, האָט ער בלױז עטלעכע טעג געדאַרפט װאַרטן, בע מע.האָט האָט אים צו אַ מיליטערישן װאַגאָן צוגעטײלט. מאַקס האָט אױפן אַלטן שטײגער דאָס שפּיץ גרױע בערדעלע גיך צעשױבערט, װען יאַקוב האָט אים די גוטע בשורה געברענגט אין דער אכסניא, װוּ זײ זענען אײנגעשטאַנען.

— ס'איז דאָך גאָרנישט נישטאָ קײן שװערע זאַך פאַר דיר, יעקבבונט, — האָט ער אים געלױבט, — איך װער בטל פאַר דיר...

ער האָט אים נישט דערקענט, דער ברודער זײנעם, מאַקס. אומזיסט האָט ער אים געהאַלטן אַ גאַנץ לעבן פאַר אַ פּוסט-און-פּאַסניק, פאַר אַ טױגעניכטס. ער איז אַ מענטש, אַ שטיק פײער. אַלץ גײט בײ אים װי געשמירט. און אַ האַרץ האָט ער אַ גאָלדנס. מאַקסן האָט באַנג געטאָן זײן שטענדיקע שנאה צום ברודער. װיפל ברידער האָט ער דאָס דען ? סך-הכל אײנעם, אַ צװילינג-ברודער, און ער האָט נישט קײן שכל געהאַט, װי אַזױ מיט אים צו לעבן, שטענדיק אַרומגעריסן זיך און אַרומגעפליקט, װי אַ קאַץ מיט אַ מױז, שונאים זיך געװען. אומזין ! איצט זעט ער, אַז בלוט איז נישט קײן װאַסער. אין דעם גרױסן אומגליק זײנעם איז קײנער נישט געװען, נישט קײן גואל, נישט קײן פרײנט, בלױז ער, דער ברודער זײנער, איז געקומען. אַלע געשעפטן איבערגעלאָזן, ס'לעבן אײנגעשטעלט און געפאָרן אים ראַטעװע)-. אָ, ער װעט שױן װיסן איצט, װאָס אַזױנס אײגן בלוט און פלײש איז. ער װעט שױן געדענקען, װי אַזױ צו שעצן און ליבן דעם אײנציקן ברודער זײנעם, װאָס ער האָט אױף דער װעלט. אײנס װעלן זײ זײן. אַרבעטן צוזאַמען, לעבן צוזאַמען, אַרױסהעלפן זיך, האַנט אין האַנט גײן, אין אַלעס, אין עצות, אין מסחרים, אין נחת און, חלילה, אין צרות. פאַר אַלע צײטן װעט ער אים אָפּצאָלן.

פּונקט אַזױ װעט ער פון איצט אָן װערן אַ טאַטע צו זײנע קינדער. ער װעט דעם זון אױפזוכן. װי נאָר ער װעט אַהײמקומען, קומען צו זיך אַביסל, װעט ער קײן פראַנקרײך זיך אַראָפּכאַפּן און װעט איגנאַצן אױפזוכן. ער װעט אים אַהײמנעמען צו זיך, געלט אים געבן, אין די מסחרים אים אַרײנציען און מאַכן פון אים אַ לײט. צוגרײטן אַ יורש, װאָס זאָל װײטער פירן דאָס הױז אַשכנזי. אױך גערטרודן װעט ער מער פון די אױגן נישט אָפּלאָזן. זי איז אַ װױל קינד, אַ טײערס. כאָטש ער האָט זיך געהאַלטן פון איר פון װײט, אַפילו אױף איר חתונה נישט געװען, פרעמד געװען צו איר, האָט זי פונדעסטװעגן אין איר טאַטן נישט פאַרגעסן. זי האָט אַלײן צוגערעדט יאַקובן ער זאָל פאָרן ראַטעװען אים. זי האָט אים אױך מתנות מיטגעשיקט. ער װעט שױן זײן איצט אַ טאַטע, װי עס דאַרף צו זײן. אַלע עולות װעט ער פאַרריכטן. און דאָס, װאָס זי האָט גענומען יאַקובן, איז אדרבה. ער זעט ערשט אַלײן איצט אײן, װאָסער טײערער מענטש ער איז, אַ גוט-האַרציקער, אַ גאָלד. ער איז מער װערט אין נאָגל פון די

620

די ברידער אַשכנזי

אַלע יונגעלײטלעך אין גאַנצן לײב און לעבן. זי האָט טאַקע אױך מיט אים אַ טײער טעכטערל. יאַקוב האָט אים די פאָטאָגראַפיע דערפון געװיזן. שײן װי אַן אוצר איז עס, און אַ נאָמען הײסט עס אױך אַ הײמישן — פּריװע. דער נאָמען פון דער שװיגער זײנער האָט אים בײם האַרץ פאַרקװעטשט, אױף אומעטיקע געדאַנקען אַרױפגעבראַכט. נײן, ער האָט נישט װי אַן אײדעם געהאַנדלט אַמאָל קעגן אָט דער פּריװען. זי האָט אים פײנט געהאַט דערפאַר, א שונא אים געװען און אים אַפילו אײנמאָל מיט אַ גלאָז טײ אָפּגעגאָסן דאָס פּנים. אַשכנזי האָט זיך געשעמט איצט דערפאַר. װי נאַריש ער איז געװען, פאַרבלענדט אין זײן געיעג נאָך געלט. אָ, װען ער װאָלט זי איצט געקאָנט איבערבעטן, אָצפּאָלן, אױסגלײכן אַלע עולות קעגן איר און קעגן ר' חײמען, דעם שװער זײנעם. אָבער זײ לעבן שױן נישט. געבליבן איז בלױז זי, דינהלע. זי האָט אים מיט יאַקובן אַ גרוס מיטגעשיקט, מוחל געװען אים אַלץ. מאַקס האָט דערפילט אַ װאַרעמקײט אין האַרצן צו איר, אַ דאַנקבאַרקײט. צוזאַמען דערמיט איז געװאקסן דער פאַרדרוס צו זיך אַלײן, צו זײן נאַריש לעבן, װאָס ער האָט געפירט, צו זײן פאַרבלענדקײט און פּוסטקײט. װי װאָלט אַלץ אַנדערש געקאָנט זײן, װען ער יואָלט געהאַט דעם איצטיקן שכל מיט יאָרן צוריק, װען ער װאָלט פאַרשטאַנען דאָס לעבן, מענטשן, װען ער װאָלט זיך אַרײנגעטראַכט אין לעבן ! אָבער ער איז געװען פאַרבלענדט, בלינד געװען. בלױז געלט האָט ער געזען, געלט און מאַכט. פאַר געלט האָט ער פרעמדע לעבנס אומגעבראַכט, זײן אײגן לעבן. װי אַמאָל ייִדן צום אָפּגאָט מולד, אַזױ האָט ער פרעמדע און אײגענע לעבנס מקריב געװען אױפן מזבח פון געלט, געטאַנצט אַרום עגל-הזהב. שװער און שװיגער, דעם אײגענעם פאָטער, אַ לײבלעכן ברודער, שװעסטער, קינדער אײגענע, די פרױ, װאָס ער האָט ליב געהאַט, אַלע און אַלץ, און צוזאַמען דערמיט זיך אַלײן — האָט ער געאָפּפערט צו דער גאָלדענער עבודהזרה. אַ נישט-גוטער, װילדע כחות, טריף בלוט האָט אים געיאָגט, קײן רגע קײן מנוחה נישט געגעבן, דעם מוח אים פאַרשטעלט, די אױגן פאַרבלענדט, דעם שכל בײ אים צוגענומען, און געטריבן צו אײן זאַך — צו אומזין און פּוסטקײט.

מאַקס אַשכנזי האָט אױך געפילט אַ דאַנקבאַרקײט צו דער איצטיקער פרױ זײנער. מיט גרױס באַגײסטערונג האָט יאַקוב גערעדט װעגן איר, װעגן איר סוחרישן קאָפּ, װעגן איר זיצן אײנע אַלײן אין דער אײנזאַמער שטאָט און היטן זײן פאַרמעגן. אױך האָט ער אים איבערגעגעבן, װי זי האָט די ערשטע געבױגן איר שטאָלץ און געקומען צו אים אין שטוב װעגן ראַטעװען אים, מאַקסן. דאָס אַלץ איז מאַקס אַשכנזי דעם סוחר און תּכליתמענטש שטאַרק געפעלן געװאָרן. ער איז איר דאַנקבאַר געװען דערפאַר, ער האָט אָפּגעשאַצט אירע מעלות, איר טרײשאַפט. אָבער צו איר האָט ער געפילט בלױז דאַנקבאַרקײט, אַכטונג. װאַרעמקײט אין האַרץ, בענקשאַפט האָט ער געפילט צו דער ערשטער, צו דינהלען, צו דער געליבטער פון

די ברידער אַשכנזי

621

די ערשטע יאָרן, צו דער מוטער פון זײנע קינדער. װי גוט װאָלט דאָס געװען, װען ער קאָן אַזױ אַהײמפאָרן איצט צו איר, פאַרברענגען די לעצטע יאָרן אין ליבשאַפט און אין גאַנצקײט, צוזאַמען מיט די קינדער און אײניקל ! שװער װעט זײן איצט, נאָך דעם אַלעם, װאָס ער האָט דורכגעלעבט, צו פירן איצט װײטער אַ פּוסט לעבן אין גרױסן פּאַלאַץ זײנעם, דערדריקט פון דער אײגענער גרױקײט און פאַרלױרנקײט, בלױז מיט דער אַלטער מאַנצבילשער סוחרישער פרױ.

מאַקס אַשכנזי האָט עס גוט געפילט און מורא געהאַט דערפאַר. ער האָט אַ פּאָר מאָל געװאָלט רעדן װעגן דעם מיט יאַקובן, נאָר ער האָט נישט געקאָנט, געשעמט זיך פאַר אים. גאָרנישט פון דער פריערדיקער דרײסטקײט און לאַכן פון דער װעלט איז איצט געבליבן בײ מאַקסן פון אַמאָל. ער איז געװען דערשראָקן, װי אַ קינד, װי אַ יונג פאַרשעמט בחורל, װאָס דאַרף זיך צוריקקערן אַהײם צו טאַטע-מאַמע, װעמען ער האָט שלעכטס אָפּגעטאָן, אַנטלאָפן און מוז דערנאָך צו זײ זיך אומקערן. יאַקוב האָט אים פּרובירט פרײלעך מאַכן, אָנשטעקן מיט דער אײגענע,- שמחה. מאַקס האָט געשמײכלט, אָבער קײן פרײד נישט געפילט. זײן גאַנץ אומזיניק לעבן איז אים געשטאַנען פאַר די אױגן. צוזאַמען מיט דעם קלאַפּן פון די װאַגאָנעס, האָט אים געקלאַפּט אין קאָפּ די חרטה אױף זײן לעבן, דעם שװערן און אומזיניקן.

גיך איז איצט די רײזע געגאַנגען. אין מינסק, װאָס איז געװען בײ די דײטשן, האָבן בײדע ברידער בלױז זיך אױף אַ נאַכט פאַרהאַלטן. אַ צימער אין אַ האָטעל פאַר גוט געלט געקריגן. נאָך חדשים לאַנגע, האָט מאַקס דאָס ערשטע מאָל אין אַ בעט גענעכטיקט, װי עס דאַרף צו זײן. דער װעג ביז װילנע איז געװען געפּאַקט, אָבער יאַקוב האָט זיך זטױן אַן עצה געגעבן. געלט האָט פאַר אים, װי אומעטום, אַלע טירן געעפנט. פון װילנע האָבן בײדע ברידער שױן געװאָלט פאָרן גלײך, פּאַסיר-שײנען ביז אַהײם געבעטן, נאָר די דײטשע באַמטע האָבן בלױז די קאַרטן ביז דער סטאַנציע לאַפּי אױסגעשריבן.

— לאַפּי איז שאָן פּאָלען, — האָבן זײ געזאָגט, — דאָרט זינד זי צו האַוזע...

אָבער שױן אין צוג, װאָס גײט ביז פּױלן, האָבן די ברידער אַשכנזדערפילט, אַז זײ װעלן נישט זײן „צו האַוזע", װי די דײטשע באַמטע האָבן זײ געזאָגט.

— העי, װוּ שטופּט איר זיך, פאַרשאָלטענע ? — האָבן די פּױלישע פּאַסאַזשירן געשריגן אױף די ייִדישע. — טראָגט אײך פונדאַנען ! קײן פּאַלעסטינע גײט !

די װאַגאָנען זענען געװען פול מיט שנאה, האַס.

— זאָלן נאָר די דײטשן פון דאַנען אַװעק, װי פון איבעריקן לאַנד,

די ברידער אַשכנזי

װעלן מיר אײך אָנלערנען, — האָבן יונגע פּאַרשױנען אין סקױטן-קלײדער געדראָט.

— אזױ װי מען האָט עס געמאַכט אין לעמבערג, אױף גלאַטיק, — האָבן אַנדערע צוגעגעבן.

— העי, אַ שערל גיב, װעט מען שנײדן בערד ! — האָט אַ פּאַרשױן מיט װאָנצעס גענומען טאַפּן זיך בײ די קעשענעס.

— זאָל מען נאָר צוקומען צו לאַפּי, — האָבן אַנדערע אים באַרואיקט. — דאָ לױנט זיך נישט אָנצוהױבן. די דײטשן זענען נאָך דאָ. בײ אונדז װעלן מיר זײ שױן געבן צו שמעקן פעפער...

װאָס װײטער דער צוג איז אַװעק פון װילנע און דערנענטערט זיך צו דער פּױלישער זײט, אַלץ חוצפּהדיקער זענען געװאָרן די גױים, אַלץ דערשלאָגענער די ייִדן. זײ האָבן זיך אין די װינקעלעך פאַררוקט. מאַקס האָט מיט ברײט-געעפנטע אױגן געקוקט אױף זײן ברודער. דער ברודער האָט געשװיגן. בלױז אין זײנע אױגן, די שװאַרצע און ברײט-געעפנטע, האָבן פײערן געגליט. בײדע האָבן געשװיגן.

אָפּגעשטעלט האָט זיך דער צוג אין מיטן פעלד.

— אױסשטײגן ! — האָבן די דײטשן גערופן. — ביז לאַפּי זענען פאַרבליבן עטלעכע קילאָמעטער, װײטער פאָרן מיר נישט.

אַלע זענען אַרױס פון די װאַגאָנען. בײ אַ קלײנער בודקע איז געשטאַנען אַ זעלנער מיט אַ פּױליש אָדלערל אױפן היטל. אױף צװײ בױמער איז געהאַנגען אַ לײװנט מיט אַ ברוד-הבא פאַר די אומקערנדיקע פּױלישע בירגער אױף דער פרײער פּױלישער ערד. די אױסשטײגנדיקע פאָליאַקן האָבן גענומען זינגען. װײבער האָבן זיך געװאָרפן אױף דער ערד און געקושט זי. אײנע איז צוגעלאָפן צום זעלנער בײ דער בודקע און געקושט אים די גראָבע רױטע הענט.

— יעזו, — האָט זי גערופן און געטוליעט זיך צום סאָלדאַט, — אַ פּױלישער זעלנער !

גלײך דערױף האָט אַן אַלטער ייִד גענומען שרײען געװאַלד. פון אַלע זײטן זענען סקױטישע פױסטן געפאַלן אױף זײן קאָפּ צוזאַמען מיט װילדע געלעכטערן.

— איצט זענען מיר „צו האַוזע", — האָט יאַקוב געברומט.

עטלעכע קילאָמעטער װעג זענען בײדע ברידער געגאַנגען איבער דיזאַמדן . זײערע רײזע-טאַשן האָט געפירט אַ פּױער אין אַ בלױ געפאַלדעװעט היטל. בײ דער סטאַנציע, איבער װעלכער עס האָט געפלאַטערט אַ רױט-װײסע פאָן, זענען געשטאַנען זשאַנדאַרמען, װאָנצנדיקע, באַװאפנטע, קלינגענדיק מיט די לאַנגע שװערדן, װאָס זײ האָבן נישט לאַנג אָנגעטאָן און געצאַצקעט זיך מיט זײ פול מיט גאװה.

— ייִדן און באָלשעװיקעס באַזונדער ! — האָט אַ זשאַנדאַרם מיט פלאַקסענע װאָנצן אױסגערופן.

די ברידער אַשכנזי

אין װאָקזאַל, אין װעלכן עס איז געהאַנגען אַ נאַקעטער יעזוס אױף דעם קרײץ, אַ פּױלישער אָדלער, פּאָרטרעטן פון גענעראַלן און אַ סך קלײנע פענדעלעך, פאַרפּוצט מיט נאָדל-צװײגן, איז געװען פול, געדיכט מיט פּאַסאַזשירן, פּעק און באַװאָפנטע לײט. בײ אַ הילצערנעם פּראָסטן טיש איז געזעסן אַ פּאַרשױן אין אַ צעכראַסטעט העמד און געשלאָגן זיך מיט בײדע פױסטן אין האָריקן האַרץ אַרײן.

— נו, עפנט דאָס האַרץ, שנײדט אױף און קוקט אַרײן, — האָט דעד מענטש געשריגן. — איך שװער בײ אונדזער האַר יעזוס און זײנע הײליקע װוּנדן, אַז איך בין נישט קײן באָלשעװיק. פון װײט פאָר איך, פון סיביר. די פּאַפּירן זענען מיר אין װעג פאַרלױרן געגאַנגען.

— עהע, ברודערל, מיט קענען זיך אױף די פאַרלױרענע פּאַפּירן, — האָט אַ קרום-פיסיקער זשאַנדאַרם מיט אַ הינטיש שלעכט פּנים געלאַכט. — מיר האָבן אױסקונפטן, אַז דו ביסט אַ קאָמיסאַר געװען דאָרט אין באָלשעװיע... מיר װעלן דיר אַזעלכע זאַכן מיט ריטער פון קאָפּ אַרױסשלאָגן...

דערבײ האָט דער זשאַנדאַרם אױפגעהױבן דעם רעװאָלװער אין דער הױך און געפאָכעט איבער דעם מענטשנס קאָפּ.

בײ מאַקס אַשכנזי איז גלײך הױל געװאָרן אין האַרץ. ער האָט פאַרשטאַנען, אַז קײן גוטס דערװאַרט אים נישט פון אָט דעם זשאַנדאַרם מיט די קרומע פיס. יאַקוב איז געזעסן אַ בלאַסער, נאָר אומבאַװעגלעך. בײדע ברידער האָבן געװאַרט אױף זײער רײ. באַלד איז אַ זעלנער צוגעקומען און צוגעפירט זײ צום פּראָסטן טיש.

— ס'עט זײן פרײלעך, ייִנגלעך, — האָט ער געזאָגט אױפן װעג צו די איבעריקע. — ייִדן פירט מען צום טיש...

דער זשאַנדאַרם מיט די קרומע פיס אין רײטער-שטיװל האָט געהײסן דעם פריערדיקן צעכראַסטעטן פּאַרשױן אַװעקפירן אין אַ זײטיק צימערל און גענומען זיך צו די צװײ ייִדן.

— פונװאַנען שלעפּט מען זיך און װוּהין, מױשעס ? — האָט ער געפרעגט, אױסשטשירענדיק די געלע צײן.

יאַקוב האָט אַרױסגענומען די פּאַפּירן זײנע און אַװעקגעלײגט אױפן טיש. דער קרומפיסיקער זשאַנדאַרם האָט אין זײ אַפילו נישט אַרײנגעקוקט.

— אױסטאָן זיך ! — האָט ער באַפױלן.

די ברידער זענען געבליבן שטײן פאַרגליװערטע. אַרום זײ זענען געװען פיל מענטשן. אײך בײם טיש, לעבן זשאַנדאַרם, איז אַ שיקסע אין מיליטערישע קלײדער געזעסן. זײ האָבן זיך אָנגעקוקט בײדע. דער זשאַנדאַרם האָט אַ געשרײ געטאָן צו אַ זעלנער :

— אױסטאָן זײ ! אַלץ ! גוט אַרומטאַפּן זײ, צי זײ באַהאַלטן נישט עפּעס אױס !

דער זעלנער איז צו און גענומען רײסן פון זײ די מלבושים, צום געלעכטער פון די סאָלדאַטן און די גױאישע פּאַסאַזשירן. אַן אָפיצירל, א

624

די ברידער אַשכנזי

יונגער, אַ דאַרער, אַ שפּיציקער, מיט דינע, לאַנגע פיס, מיט אַ דינער שאַרפער נאָז, מיט דינע װאָנצעלעך, אָנגעטאָן אין אַן אונגאַרישער הוזאַרןקורטקע בלױז אױף אײן האַנט, איז צו צום טיש. יאַקוב האָט אָפּגעשטױסן דעם זעלנער פון זיך און צוגגאַנגען צום אָפיציר.

— פּאַניע פּאָרוטשניקו, — האָט ער געזאָגט, — איך און מײן ברודער זענען פאַבריקאַנטן און הױז-אײגנטימער פון לאָדזש. איך בעט אונדז נעמען אין שוץ !

דער שפּיציקער אָפיציר האָט אױסגעטאָן שװײגנדיק דאָס אונגאַרישע רעקל. ער האָט אַראָפּגענומען דאָס היטל פון קאָפּ, באַװיזן אַ שאַרף-געשניטן גזשיװקעלע פון האָר פלאַקסענע און שטײפע, װי אַ חזיר-רוקן, און ער האָט אָנגעקוקט דעם הױכן, בלאַסן און אימפּאָזאַנטן מאַן, מיט זײער שמאָלע, גרױע אױגעלעד.

— אַזױ, פאַבריקאַנטן און הױז-באַזיצער פון לאָדזש ? — האָט ער איבערגעפרעגט. — נישט קײן באָלשעװיקעס אַמאָל ?

— גאָט באַהיט, הער אָפיציר, — האָט מאַקס, אין די בלױזע הױזן און אין װעסטל, זיך אַרײנגעמישט. — דאָס קום איך פון רוסלאַנד, װוּ מען האָט מיך אין טשעקאַ געהאַלטן. אָט איז מײן דאָקומענט.

— נו, גוט, מיר װעלן זען, — האָט דאָס שפּיציקע אָפיצירל געזאָגט, — שרײט : זאָל פּגרן לײבוש טראָצקי !

— אָ, ער מעג פּגרן, — האָט מאַקס געזאָגט מיט אַ שמײכל, — איך האָב גאָרניטש דאַקעגן.

— שרײען האָב איך באַפױלן ! — האָט דער אָפיציר אַ קלאַפּ געטאָן אין טיש — הױך !

— זאָל פּגרן טראָצקי ! — האָט מאַקס געזאָגט העכער.

— נאָך העכער ! — האָט דער אָפיציר געשריגן.

מאַקס האָט נאָך העכער די אײגענע װערטער אױסגערופן, אָבער דער אָפיציר איז נישט געװען צופרידן.

— העכער, ייִד פאַרשאָלטענער ! — האָט ער געקלאַפּט אין טיש. — אױף אַלע צײן ! אַ נישט װעסטו שױן בײ מיר שרײען.

מאַקס האָט געשריגן מיט די לעצטע כוחות, צום װילדן געלעכטער פון די סאָלדאַטן און דער מױד אין די מיליטערישע קלײדער.

י איצט שרײ : אַ טױט אַלע ייִדישע לײבושעס ! — האָט דער אָפיציר אים אָפּגעשטעלט. — הױך !

מאַקס האָט, אַ באַגאָסענער מיט שװײס, נישט געעפנט דאָס מױל. ער האָט שװער געאָטעמט. דער אָפיציר האָט אים דערלאַנגט מיטן שפּיצרוט איבער דעם קאָפּ.

— שרײען, װאָרעם איך װעל די נשמה אַרױסיאָגן !

יאַקוב האָט זיך אַ ריס געטאָן פון אָרט צום טיש. עטלעכע זשאַנדאַרמען האָבן אים אַרונטערגעדרײט די הענט.

די ברידער אַשכנזי

625

— שרײען ! — האָט דער אָפיציר באַפױלן.

מאַקס האָט אױפגעהױבן די אױגן, אַ קוק געטאָן אױף די צעיושעטע גױים אַרום, װאָס װילן זײן שאַנד, דערנידעריקונג, און ער האָט זײ געגעבן, װאָס זײ װילן !

— זאָלן פּגרן אַלע ייִדישע לײבושעס ! — האָט ער גערופן אַלץ העכער און העכער, װיפל נאָר דער אָפיציר האָט געװאָלט און זײנע לונגען האָבן געקאָנט אַרױסברענגען.

דער המון האָט געהירזשעט פון הנאה.

— גוט, — האָט דאָס שפּיציקע אָפיצירל געלױבט. — און איצט אַביסעלע טאַנצן און זינגען, פאַבריקאַנט און הױז-באַזיצער פון לאָדזש, אַזױ אַ מה-יפית-טענצעלע פאַ אונדזערע ייִנגלעך די זעלנער, לעבעדיק !

װידער האָט זיך יאַקוב אַ ריס געטאָן פון אָרט און װידער האָבן די זשאַנדאַרמען אים פאַרהאַלטן, אָנקלאַפּנדיק אים די זײטן.

— נײן, מאַקס ! — האָט ער געשריגן.

מאַקס האָט אים נישט געהערט. מיט דעם גרעסטן ביטול, װאָס ער האָט נאָר געהאַט צו גױים, האָט ער אַרומגעקוקט זיך אױף די צעלאָזענע באַדריקער זײנע, װי מען קוקט אױף הינט, װאָס באַפאַלן, און געטאָן זײער װילן, געדרײט זיך אין אַ קאַראַהאָד צװישן די זעלנער.

— לעבעדיק, שנעלער ! — האָבן אַלע געשריגן און צוגעפּאַטשט מיט די הענט.

מאַקס האָט זיך אַזױ לאַנג געדרײט, ביז ער איז פון די פיס געפאַלן און געבליבן ליגן אױף דער ערד, אַ באַגאָסענער מיט שװײס, אָטעמענדיק שװער און אָפּגעהאַקט.

— לאָזן אים ליגן און צופירן דעם אַנדערן ייִד ! — האָט דער אָפיציר באַפױלן.

די זשאַנדאַרמען האָבן צוגעפירט יאַקובן צום טיש. ער איז געשטאַנען אַ טױט-בלאַסער, אָבער אַ גלײכער, אַן אימפּאָזאַנטער.

— פאָרזעצן דעם טאַנץ ! — האָט דער אָפיציר באַפױלן.

יאַקוב האָט זיך נישט גערירט פון אָרט.

דאָס אָפיצירל איז רױט געװאָרן. אַלע סאָלדאַטן האָבן אױף אים געקוקט, געזען, װאָס ס'װעט אַרױסקומען צװישן זײער עלטסטן און דעם צעװאקסענעם ייִד. אים איז נישט אָנגעשטאַנען, װאָס זײנע באַפעלן װערן נישט אױסגעפירט. ער האָט זיך אױפגעהױבן פון אָרט און אָנגעכאַפט דעם ייִד בײ דער באָרד.

— טאַנצן ! — האָט ער געשריגן און געריסן דעם ייִד צו דער ערד.

אין אײן רגע האָט זיך יאַקוב אַרױסגעריסן פון אָפיצירל און אים אַראָפּגעלאָזט אַזאַ פּאַטש, אַז דער דאַרער פּאַרשױן איז אָפּגעשפּרונגען אױף עטלעכע אײלן און גלײך מיטן קאָפּ אין דער װאַנט אָנגעשלאָגן.

אַ װײלע איז דאָס װאָקזאַלעכל פאַרגליװערט געװאָרן. בלױז די מױד

די ברידער אַשכנזי

אין מיליטערישע קלײדער האָט זיך געלאָזט לױפן צום אָפיציר בײ דער װאַנט און מאַקס האָט פון דער ערד זיך געלאָזט צושאַרן צום ברודער אינמיטן שטוב.

— יאַקוב ! — האָט ער גערופן אין שרעק. — יאַקוב !...

באַלד האָט זיך דער אָפיציר אױסגעגלײכט, אָפּגעװישט די פאַרפלאַמטע באַק און גענומען מיט אַ ציטערדיקער האַנט גראַבלען בײם לעדערנעם בײטל, װוּ דער רעװאָלװער זײנער ליגט. אַלע זענען געשטאַנען מיט אָפענע מײלער און געקוקט. עטלעכע מאָל האָט דער אָפיציר געמוזט עפענען דאָס שײטל, ביז ער איז צום רעװאָלװער צוגעקומען. די הענט די שפּיציקע האָבן שטאַרק זיך געטרײסלט. דערנאָך האָט ער אַ געשרײ געטאָן צו די אַרומיקע

— אָפּרוקן זיך !

און אױסגעשאָסן עטלעכע מאָל, אײנס נאָכן אַנדערן, אין גרױסן אימפּאָזאַנטן בלאַסן מאַן, װאָס האָט זיך נישט גערירט פון אָרט.

— די קורטקע מיטן היטל, שנעלער ! — האָט ער געשריגן צום זשאַנדאַרם בײם טיש מיט אַ געבראָכן קװיטשיק קול, װאָס ער האָט עס געװאָלט צוגעבן מיליטערישע באַפעלערישקײט.

מאַקס האָט זיך צוגעשאַרט צום אױסגעצױגענעם בלוטיקן ברודער אױף דער ערד און אַרומגענומען אים מיט זײנע הענט.

— פאַרװאָס האָסטו עס געטאָן, יאַקוב ? — האָט ער געשריגן און אים געריסן פון דער ערד.

אָבער ער האָט אים נישט געקאָנט אױפהױבן. יאַקוב האָט נישט געלעבט. פון קאָפּ איז אים גערונען אַ שנירל װאַרעם בלוט גלײך אין דער באָרד אַרײן.

פון די הילצערנע װאָקזאַל-װענט האָט יעזוס אַראָפּגעקוקט פון צלם, צו װעלכן ער איז געװען ציגעקרײציקט.

מאַקס איז זיך פאַרגאַנגען אַרום דעם צװילינג-ברודער זײנעם, װעלכער האָט אַ שטײפער, גרױסער און אימפּאָזאַנטער געקיניגט איבער אַלעמען און אַלץ. די מענטשן אַרום זענען געשטאַנען קלײנע, נידעריקע, אונטערטעניקע. נידעריקער פון אַלע איז געװען מאַקס, ליגנדיק װי אַ צעטראָטענער װאָרעם אַרום זײן צװילינג-ברודער, װאָס האָט אים װידער באַזיגט, ס'לעצטע מאָל.

קאַפּיטל אײן און צװאַנציק

פאַר די גאַנצע זיבן טעג פון דער שבעה, װאָס מאַקס אַשכנזי איז געזעסן אין די זאָקן נאָך זײן אומגעקומענעם צװילינג-ברודער, האָט זײן קאָפ, דער אױסגעדאַרטער, פריצײטיק צעקנײטשטער און גרױער, נישט אױפגעהערט טראַכטן װעגן זײן גורל.

די ברידער אַשכנזי

געזעסן שבעה איז ער בײם ברודער אין הױז. גלײך פון דער לװיה האָט מען אים אױף אַ דראָזשקע אױפגעזעצט לעבן זײן טאָכטער גערטרוד און אים צום ברודערס הױז אַװעקגעפירט, אין װעלכן ער איז קײנמאָל פריער נישט געװען. אין די זאָקן אױף קלײנע בענקעלעך, זענען זײ געזעסן, פאָטער און טאָכטער, אײנער לעבן אַנדערן, אין גרױסן זאַל, װוּ די שפּיגלען זענען געװען פאַרהאַנגען און די זשיראַנדאָלן פאַרדעקט מיט שװאַרצער קרעפּע, און געשװיגן, געשװיגן אױף זײער אומגליק.

אין דעם ערשטן טאָג האָט ער קײן שום זאַך צום מױל נישט געװאָלט נעמען, אַ חוץ רױך. דינהלע האָט בײדע שבעה-זיצער גלעזער מילך צוגעטראָגן צו די קלײנע בענקעלעך, זײ זאָלן שטאַרקן זײערע כוחות. מאַקס האָט נישט געװאָלט נעמען. בלױז רױך פון ציגאַרן האָט ער געשלונגען, און אַרױסגעלאָזט אים צוריק אױף די פאַרהאַנגענע שפּיגלען, אױף דער אבלדיקער שװאַרצקײט פון אַ בלישטשענדיקן קלאַװיר. דאָס אַש האָט זיך געװאַלגערט בײ זײנע פיס אין די זאָקן. ער האָט מיט קײנעם נישט געװאָלט רעדן, קײנעמס רײד נישט אױפגענומען. בלױז דאָס ספר איוב האָט ער געלערנט, די רײד, די שװערע און ביטערע, צו װעלכע קײן טרײסט-װערטער קאָנען נישט צוקומען.

„זאָל זײן פאַרשאָלטן דער טאָג, אין דעם איך בין געבױרן," האָט ער געלײענט, „און די נאַכט, אין דער עס איז אָנגעזאָגט געװאָרן, אַז אַ מאַן האָט געמאַכט טראָגן. זאָלן אים שילטן די שילטערס פון טאָג, װאָס זענען אָנגעגרײט צו דערװעקן קלאָג..."

גערטרוד האָט אַרײנגעבױגן דעם קאָפּ צום פאָטער אין ספר, געקוקט אױף די אותיות, װאָס זענען איר פרעמד געװען, אָבער געזען האָט זי אין זײ דאָס גאַנצע אומגליק אירס. ער האָט זי נישט געטרײסט, דער פאָטער. ער האָט גאָרנישט געהאַט װאָס צו זאָגן דער טאָכטער זײנער, װאָס ער האָט איר קײנמאָל קײן גליק נישט געגעבן, קײנמאָל צו איר אין הױז נישט געקומען, און װען ער איז שױן יאָ געקומען, האָט ער טרױער מיטגעבראַכט מיט זיך, אומגליק. טױט האָט ער געבראַכט אַהײם צו די, װאָס האָבן אים מוחל געװען און געװאָלט אים ראַטעװען. שבעה און אבילות האָט ער געבראַכט אַ מתנה אין הױז פון זײן טאָכטער, בײ װעלכער ער האָט דאָס ערשטע מאָל אין זײן לעבן די שװעל פון הױז איבערגעטרעטן. מיטן קאָפּ אײנגעגראָבן אין ספר איוב, כדי נישט צו זען די מענטשן אַרום זיך, כדי נישט אױפצוהױבן די אױגן אױף די, װאָס אַ גאַנץ לעבן האָט ער געקריװדעט, שלעכטס געטאָן, האָט ער געשעמט זיך פאַר זײן אײגענער טאָכטער גערטרוד, פאַר זײן געװעזען װײב דינהלע, װאָס האָט אים גלעזער מילך צוגעטראָגן צי זײן טרױער-בענקעלע. זײן צװײט װײב איז געקומען אין הױז, אַװעקגעזעצט זיך אױף דער ערד לעבן אים און אים מיט די שװערע, האַלב-געלײמטע הענט דעם אַקסל געגלעט. ער האָט צו איר קײן װאָרט נישט אױסגערעדט.

628

די ברידער אַשכנזי

,גדען עס איז אַ צײט צום מענטש אױף דער ערד," האָט ער געלײענט אין ספר איוב, „און װי די טעג פון אַ טאָג-לױנער זענען זײנע טעג, און װי אַ קנעכט טוט ער װאַרטן אױף שאָטן."

אױף דעם צװײטן טאָג זענען מענטשן צו אים געקומען. צוליב דעם אומגליק זײנעם האָבן די מענטשן פאַרגעסן אין זײן אַמאָליקער אָפּגעזונדערטקײט, אין אַלטע עװלות, און געקומען צו אים, צום אַמאָליקן קעניג, װאָס זיצט אױף אַ קלײן בענקעלע אין זײן צער. זײ האָבן דערצײלט פון שטאָט, פון פאַבריקן, געשעפטן. מאַקס האָט נישט גערן געהערט. װאָס האָבן אים אינטערעסירט איצט מסהרים, געשעפטן ? נײן, גאָרנישט איז אים פאַרבליבן מער איצט, צוליב װאָס ער זאָל אַרבעטן, טאָן, אײנרײסן אַ װעלט. זײן לעבן איז פאַרשפּילט. ער איז אַלט, אױסגעפּײניקט, צעבראָכן. ער האָט געװאָלט אָנהױבן צוריק אַ נײ לעבן, אַ לעבן אַ מענטשלעכס, אַ װאַרעמס, צוזאַמען מיט אײגענע, נאָענטע. אָבער גאָט האָט נישט געװאָלט. בײ דער שװעל פון זײן נײ לעבן האָט ער אים אַװעקגעשטױסן, פאַרטריבן װי אַ קרעציקן הונט, װאָס װיל אַרײנקריגן זיך אין אַ שטוב. זעט אױס, אַז ער קאָן נאָר ברענגען אומגליק אױף דער װעלט. אַזױ איז עס געװען פריער, אין זײן פאַרבלענדעניש, װען ער האָט זיך אײן אױג אַרױסגענומען, אַבי דעם אַנדערן בײדע אױגן אױסצושטעכן ; אַזױ איז עס אױך איצט, װען דער שכל איז שױן געקומען, אָבער דאָס מזל איז אַװעק. אומגליק האָט ער געבראַכט מיט זיך, טרױער אין הױז פון זײן ברודער און טאָכטער. אַז מען זײט שטורעם, שנײדט מען װינט. נײן, נישטאָ פאַר אים מער קײן לעבן אױף דער װעלט. זײן גורל איז געחתמעט. ער װעט שױן אַזױ איבערשלעפּן זײנע לעצטע יאָרן אין טרױער און אין נישטיקײט. װי לאַנג דען נאָך װעט ער אָנטרײבן נאָך דעם אַלעם ? נישט כדאי אָנצוהױבן דאָס רעדל דרײען אױפסנײ. װאָס דאַרף ער, מ'שטײנס געזאָגט ? ער האָט קײנמאָל אין זײן לעבן קײן גרױסע זאַכן נישט געדאַרפט. איצט דאַרף ער אװדאי גאָרנישט. זײן שטיקל ברױט, אַ העמד אױפן לײב און אַ װינקל װוּ דעם קאָפּ אָנצושפּאַרן װעט ער האָבן. מער דאַרף ער נישט. מער װיל ער גאָרנישט פון דער װעלט. גערעכט זענען די ספרים, די חכמים, נישט מער מער קײן חילוק צװישן דעם מענטש און דער בהמה, דען אַלץ איז נאַרישקײט. פּונקט װי די בהמה אין יאָך, אַזױ שלעפּט דער מענטש די משא, דעם שפּאַן, יאָגט, לױפט, ביז ער פאַלט פּלוצלונג פון די פיס און די אַנדערע טרעטן איבער אים אַריבער, כדי שפּעטער אױך אַזױ צו פאַלן.

אױפן דריטן טאָג האָט ער אָפּגעװאָרפן די הבל-הבלימדיקע געדאַנקען און אױף זײער אָרט איז געקומען פליכט, תּכלית און עול. נײן, ער טאָר נישט אָפּלאָזן די פליגל, װאָרעם אַלץ איז איצט געבליבן אױף אים, אױף זײן אחריות. אױב ער אַלײן דאַרף גאָרנישט, װיל גאָרנישט פון דער װעלט, זענען אָבער געבליבן אַנדערע, פאַר װעלכע ער דאַרף זאָרגן, זײן אַ פאָטעראַ אַ געטרײער. אַלע, גערטרוד, זײן טאָכטער, איר קינד, דינהלע, דער זון

די ברידער אַשכנזי

אין פראַנקרײך, דאָס צװײטע װײב זײנס, די קראַנקע און אַלטע, אַלע זענען איצט געבליבן אַלײן. ער דאַרף זײער היטער און פאַרזאָרגער זײן. ער דאַרף איצט פאַר אַלע זאָרגן, אַ באַשיצער זײן. נײן, ער קאָן נישט איבערלאָזן אַלץ אױף הפקר. פאַרקערט, ער דאַרף אײנשפּאַנען זיך, מיט די לעצטע כוחות אַרבעטן, אַבי די שטוב אױפהאַלטן, אַבי צוריק אין שלום אין אין אײנהײט די משפּחה אַשכנזי אױפהאַלטן. װי אַמאָל בײ ייִדן, װען אַ ברודער איז געשטאָרבן, האָט דער לעבעדיקער ברודער געמוזט אױפבױען דאָס הױז פון דעם אַװעקגעגאַנגענעם, אַזױ דאַרף ער איצט אױסבױען צוריק דאָס הױז אַשכנזי, װאָס זאָל בלײבן אַ געדעכעניש נאָך דעם אומגעקומענעם ברודער. נײן, דאָס הױז אַשכנזי װעט נישט אונטערגײן. ער װעט עס צוריק אױפשטעלן. אַלע עװלות װעט ער פאַרריכטן, אָפּצאָלן פאַר דעם אומגליק, װאָס ער האָט געבראַכט.

ער האָט זיך שױן צוגעהערט צו די מענטשן, װאָס זענען אים געקומען מנחם-אבל זײן, פאַרנומען אַלע זײערע געשיכטן װעגן מסחרים, פאַבריקן, רײסענישן, מערק. אָבער קײן אָנטײל אין די אַלע זאַכן האָט ער נישט גענומען. נישט געמישט זיך גאָר. ער װיל נישט קענען מער די פאַרשאָליטענע שטאָט, דאָס לאַנד, װאָס האָט אים אַזױ מיאוס באַלײדיקט, געשפּיגן אױף אים, װי אַ װאָרעם מיט די פיס געטרעטן, זײן אײגן בלוט און פלײש אַזױ רציחהש אומגעבראַכט. װען מען זאָל אים אָפּגילטן, װעט מער זײן פוס דאָ נישט בלײבן, װײל אַש און שטױב איז מען דאָ, נידעריקער פון גראָז. ער װעט אַװעק פון דאַנען. ער װעט קײן ארץ-ישראל אַװעק, װי זײנע פרײנט די ציוניסטן ראַטן אים. ער האָט קײנמאָל דערפון נישט געװאָלט הערן, געהאַלטן די אַלע ציוניסטן פאַר פאַנטאַזיאָרן, פּוסטע קעפּ, װאָס װילן, אַז ייִדן סוחרים זאָלן מיטאַמאָל װערן פּױערים. אָבער איצט זעט ער, אַז ער האָט אַ טעות געהאַט. װאָס האָט מען פון די פאַבריקן און הײזער, װאָס מען בױט אױס, אַז פרעמדע נעמען זײ צו ? צײט צו בױען עפּעס פאַר זיך, נישט זײן תּמיד ללעג ולקלס. ער װעט אַװעק פון דאַנען, אַלץ פאַרקױפן, פאַר ביליק אַלץ אָפּלאָזן, מאַכן צו געלט און אַװעק, צוזאַמען מיט אַלע, מיט דער גאַנצער משפּחה זײנער. אונטער זײן װײנשטאָק און פײגנבױם װעט ער זיצן, צװישן ייִדן זײן, אַלײן בײ זיך, פאַר קײנעם קײן מורא נישט האָבן, און לעבן אַ לעבן אַ שטילס, אַ געמיטלעכס, נישט יאָגן און טרײבן, נאָר עסן דאָס ברױט פון די אײגענע פעלדער, טרינקען די מילך פון אײגענע בהמות. אַ סך ייִדן פאָרן איצט פון דאַנען קײן ארץ-ישראל. מיט אַלע באַנען, זאָגט מען, לױפן מענטשן אַהין, יונג און אַלט, פרומע און פרײגעזאָנענע. גלײך נאָך דער שבעה װעט ער אַלץ ליקװידירן און אַװעק, אַנטרינען פון די, װאָס לעכצן נאָך ייִדיש בלוט.

די ייִדן, װאָס האָבן אים מנחם-אבל געװען, האָבן אים געלױבט דערפאַר. — אמתע רײד, — האָבן זײ געמורמלט. — מאַכט איר די התחלה, הער אַשכנזי, און האַלב לאָדזש װעט אײך נאָכלױפן.

630

די ברידער אַשכנזי

אױפן פערטן טאָג האָט מאַקס אַשכנזי פאַרװאָרפן דעם פּלאַן פון פלאַנצן װײנגערטנער און אַקערן ערד. דאָס איז אַן עסק פאַר יונגע בחורימלעד, װאָס האָבן פרישע כוחות און טױגן נישט צו עפּעס אַנדערש. פאַר אים, אַשכנזין, איז עס נישט קײן עסק צו װערן אױף די עלטערע יאָרן אַ פּױער. קײן גרױסע זאַכן קאָן ער דערבײ נישט אױפטאָן. װאָס קאָן מען בכלל אױפטאָן בײ ערד ? דאָס איז אַ פּראָסטע זאַך : לײגסט אַרײן קערנער און נעמסט אַרױס קערנער. אַ סך מאָל נעמט מען גאָרנישט אַרױס, װאָס מען לײגט אַרײן. די פאַרדינסטן זענען נישטיקע. אױך מוז מען קוקן אין הימל אַרײן, בױען אױף דער זון, װינטן, רעגן, אָפּהענגיק זײן פון יעדער קאַפּריז פון דער נאַטור. אױך דאַרף מען אַ װעלט מיט כוחות אַרײנלײגן אין דער ערד. מיט שװײס פון דײן פּנים װעסטו עסן דײן ברױט — שטײט געשריבן אין דער תּורה — און ער, אַשכנזי, האָט נגער קײן כוחות נישט דערצו. איבעריקנס דאַרף יעדער מענטש טאָן דאָס צו װאָס ער טױג, בײ װאָס ער קאָן אַרױסװײזן זײן בריהשקײט און גוטע אײנפאַלן. עס איז אַן אומזין צו געבן אַ בריליאַנטן-שלײפער אַ לאָפּאַטע צו גראָבן ערד, װאָס אַ פּראָסטער פּױער קאָן מאַכן בעסער. נײן, דערמיט, װאָס ער װעט אין ארץ-ישראל באַרבעטן די ערד, װעט ער קײנעם קײן טובה נישט טאָן, נישט זיך, נישט דעם לאַנד. ער װעט בעסער אױפטאָן דאָרט גרױסע זאַכן. ער װעט די פאַבריק זײנע אַריבערפירן דאָרט. פון בלױז ברױט קאָן זיך קײן לאַנד נישט האַלטן. דאָס רײכקײט פון אַ לאַנד ליגט אין דער אינדוסטריע. און ער, אַשכנזי, װעט דאָרט אַנטװיקלען אַן אינדוסטריע, װיפריער פריער אין לאָדזש. פאַבריקן װעט ער אױסבױען אױף דער הײליקער ערד, טױזנטער אַרבעטער ברױט געבן, די סחורות צו אַלע לענדער אַרײנפירן, ארײנציען קאַפּיטאַל אין לאַנד, װערן דער קעניג פון ארץ-ישראל. אַזאַ אַרבעט גיז כדאי, איז װערט נאָכאַמאָל אָנצוהױבן. ער װעט זײ װײזן, אַשכנזי, װאָס ער װעט פון דעם לאַנד מאַכן ! טאַקע דערפאַר, װאָס דאָרט איז קײן אינדוסטריע נישטאָ, דאַרף מען זי דאָרט אַנטװיקלען. אױך לאָדזש אין גארנישט לאַנג צוריק געװען אַ פּוסט שטעטעלע, נאָר אַז מענטשן מיט ענערגיע האָבן זיך גענומען צו דער אַרבעט, האָבן זײ דערפון געמאַכט אַ װעלט-שטאָט. איצט איז צײט פאַר דעם אײגענעם לאַנד עפּעס צו טאָן, צו גײן פאַר זיך, װי יעקב האָט געזאָגט צו לבנען — מתי אעשה גם אנכי לביתי. גענוג שױן געאַרבעט פאַר די לבנס, װאָס אַ חוץ שנאה און רױב האָבן זײ גאָרנישט פאַר יעקבן.

אױפן פינפטן טאָג איז דער ברען צום נײעם פּלאַן אָפּגעקילט געװאָרן בײ אשכנזין, און באַטראַכטקײט, ישוב-הדעת איז אָנגעקומען אױף דעם אָרט. אַ מענטש טאָר נישט יאָגן, פליען אין דער װעלט אַרײן. אָפּטאָן עפּעס אױף דער הײסער מינוט איז קײן חכמה נישט : דאָס קאָן יעדער. אַ מענטש מיט שכל דאַרף זיך גוט מײשב זײן ביז ער טוט עפּעס. גלײכער פריער צען מאָל אױסצוטאַפּן דעם באָדן, װען מען שטעלט אַ טראָט, אײדער

די ברידער אַשכנזי

צו לאָזן זיך אױף הפקר און אַרײנפאַלן. אױסבױען אַן אינדוסטריע אין לאַנד פון די אבות איז טאַקע זײער אַ שײנע זאַך, אַ ייִדישע זאַך. אָבער בױען לופט-שלעסער איז קײן קונץ נישט. עס איז נישט קײן גרױסע חכמה אױסצובױען אַ פאַבריק אָדער אַ סך פאַבריקן אין אַן אָרט. די הױפּט-זאַך איז, אַז די פאַבריקן, װאָס מען בױט אױס, זאָלן האָבן אַ מאַרק ; װיכטיק איז צו שאַפן פּלעצער, װוּ די אױסגעאַרבעטע סחורות אָפּצוזעצן. אמת, אױך לאָדזש איז אױסגעװאקסן אױף זאַמד, אָבער די שטאָט איז געװען אין אַ לאַנד, װאָס האָט קײן אינדוסטריע נישט געהאַט, װוּ מען האָט געדאַרפט האָבן סחורות. די שטאָט האָט געהאַט דאָס גרױסע רוסלאַנד אַרום זיך. אַפילו פּױלן אַלײן, אָן רוסלאַנד, האָט מיליאָנען מענטשן. װאָס אז ארץ-ישראל ? אַ לאַנד מיט אַראַבער, װאָס גײען קרועה-בלועה, דאַרפן גאָרנישט, קױפן גאָרנישט. מיט די ענגלענדער צו קאָנקורירן איז אױך נישט פון די לײכטע זאַכן. זײ זענען אַלײן גוטע סוחרים. אײן ענגלענדער קאָן צען ייִדן פאַרקױפן. דאָס ביסל ייִדן, װאָס ארץ-ישראל האָט, זענען װײניק, דערצו איז יעדער פון זײ אַ מיוחס, אַ שײנער ייִד. מיט ייִדן איז גוט קוגל צו עסן, נישט צו האַנדלען. יעדער פון זײ איז אַלײן אַ בעלן צו מאַכן געלט. אױך איז מיט װאַסער שװער דאָרט. װער װײסט, צי די דאָרטיקע װאַסערן װעלן גאָר גוט זײן צו װאַשן סחורות. אַלערלײ אַנדערע מניעות זענען דאָ. לײכט קאָן מען דאָרט אַרײנקריכן, אָבער שװער אַרױסקריכן. גאָרנישט קײן גוטס הערט מען פון דאָרט, פון לאַנד, װאָס האַלט זיך אױס פון נדבות, טובות. מען דאַרף גוט באַרעכענען, אײדער מען שטעלט דאָרט אַרײן אַ פוס. טאָמער װעט אים נישט געראָטן, װעט מען גאָר פון אים חוזק מאַכן. די ייִדן אַלײן װעלן אים אױסלאַכן.

אױפן זעקסטן טאָג האָט שױן אַשכנזי בײדע אױסגעשפּיצטע אױערן צוגעלײגט צו די רײד פון די סוחרים און פאַבריקאַנטן, װאָס זענען געקומען אים מנחם-אבל זײן. אַלע האָבן זײ אים געקוקט אין די אױגן אַרײן, געװאָלט װיסן, צי עפנט ער די פאַבריק זײנע, װען ער עפנט און װאָס עו רעכנט אָנצוהױבן אַרבעטן. די װעלט האָט זיך נאָכן קריג גענומען אײנשטעלן. קאָמיסיאָנערן און װאָיאַזשאָרן האָבן, װי די ערשטע שװאַלבן אין פרילינג, זיך געװיזן. אױך האָבן זיך אָנגעהױבן װײזן נײע מערק אין די שכנישע אַגראַר-לענדער, װוּ מען קאָן אָפּזעצן לאָדזשער סחורות. װען מ'זאָל זיך נאָר צופּאַסן צו דעם גוסט און געשמאַק פון אָט די לענדער. אַלע אױגן זענען געװען געװענדט צו אַשכנזין, צום לאָדזשער אַמאָליקן קעניג, װאָס איז איצט צוריקגעקומען אין שטאָט. װי קינדער, װאָס לערנען זיך גײן, האָבן די מענטשן אין דער אָפּגעשטאָרבענער שטאָט געקוקט אַשכנזין אין די אױגן אַרײן, צו זען, װאָס ער טוט, און צו װיסן, װאָס מען דאַרף נאָכטאָן.

— הער אַשכנזי, הױבט איר אָן, און אַלע װעלן אײך נאָכגײן, — האָבן די מענטשן אים געבעטן. — אַלע קוקן אױף אײך.

די ברידער אַשכנזי

אױפן זיבעטן טאָג, דעם לעצטן פון זײן טרױער, האָט אַשכנזי זיך אױפגעהױבן פון זײן קלײן בענקעלע און אָנגעהױבן אַרומגײן אין די זאָקן איבער די װײכע טעפּיכער פון זײן טאָכטערס גרױסן זאַל.

— נײן, ער װעט נישט אָפּטרעטן פון פּלאַץ, — האָט ער אָפּגעמאַכט בײ זיך. — דװקא װײל זײ װילן אַזױ, די גױים, ער זאָל אַװעק פון דאַנען טאַקע דערפאַר, װאָס זײ װילן אַרױסרײכערן אים, אױף צװײ שפּענדלעך ארױסטראָגן, װעט ער זײ נישט צוליב טאָן. אַ מכה זײ אַ גרױסע ! מיט זײנע צװײ הענט האָט ער אױפגעבױט זײן פאַרמעגן, נישט געלעבט, נישט גערוט, נאָר געאַרבעט און געהאָרעװעט. אין דער צײט װען זײ, די פּריצים, האָבן געהולטאַיעװעט, אָפּגעזעסן אין פּאַריז, מיט װײבער און קאָרטן דאָס לעבן פאַרבראַכט, איז ער געלעגן, װי אַ הונט, אױפן אָרט, געבױט, געשאַפן. איצט װילן זײ קומען צום גרײטן, איבערנעמען אַלץ, און די בױער און שאַפער שיקן צו אַלדי רוחות. אָבער ער װעט זײ דאָס נישט צוליב טאָן. ער װעט בלײבן אױפן פּלאַץ, זײן האָב און גוטס קײנעם נישט שענקען. נישטאָ קײן געשאָנקענע זאַכן. הלװאי װאָלט יעקב-בונט, עלי.יהשלום, געװען אַנדערש געטראַכט, װאָלט ער איצט צוזאַמען מיט אים געאַרבעט, לאָדזש אין די הענט אַרײנגענומען. ער איז געגאַנגען אין גױאישע װעגן, אין נאַרישקײטן זיך געהאַלטן, אין פּוסטן שטאָלץ, און אומגעקומען, נעבעך. אָבער דאָס איז אַן אומזין. אַ ייִד דאַרף זיך נישט האַלטן אין די גױאישע פּוסטע דרכים, דאָס לעבן אָפּצוגעבן פאַרן נאַרישן האָנאָר. װען הינט באַפאַלן אַ מענטש, איז נישט קײן שכל, דער מענטש זאָל בײ זיך געפאַלן װערן דעריבער. הינט האָבן טאַקע צײן, זענען שטאַרקער פון מענטש, אָבער דערמיט הערן זײ נישט אױף צו זײן קײן כלבים און דער מענטש בלײבט מענטש. בעסער האָבן געטאָן אונדזערע זײדעס און עלטערזײדעס, װאָס האָבן דעם גױ אַזױ מבטל געװען, אַז זײ האָבן זיך גאָרנישט געמאַכט פון זײנע באַלײדיקונגען און בזיונות, װי מען מאַכט זיך נישט פון אַ הונט אין גאַס. נײן, נישט כדאי אַװעקצוגעבן דאָס לעבן פאַר אַזעלכע זאַכן. נישט אין גבורה איז דער כוח פון ישראל, נאָר אין קאָפּ, אין שכל. פון אַלע צײטן האָבן זײ, די גױעצעס, מבזה געװען דעם ייִד, חוזק געמאַכט פון אים, געפּײניקט אים, און דער ייִד האָט געמוזט שװײגן. װײל ער איז געװען אין גלות, װײל ער איז דאָס שעפעלע צװישן די װעלף. דאָס שעפעלע קאָן זיך מיט דעם װאָלף נישט שלאָגן, װײל דער װאָלף איז שטאָרקער. װאָלטן ייִדן טאַקע געגאַנגען מיט גױאישע דרכים, װאָלט שױן לאַנג זײער געבײן נישט געװען, קײן שריד ופּליט װאָלט פון זײ נישט געבליבן. אָבער ייִדן האָבן פאַרשטאַנען, אַז זײער װעג איז אַן אַנדערער, אַז נישט די גױאישע װעגן זענען זײערע, אַז נישט די גױאישע כיבודים זענען ייִדישע. דאָס טאַקע האָט זײ געגעבן דעם כוח בײצושטײן אַלץ, און אַ סך מאָל אַפילו אזױ גרױס דערגײן, אַז די גױים זאָלן מוזן צו זײ אָנקומען, בעטן זײערע אַובות. דאָס איז די גבורה פון ייִד, די נקמה זײנע אין גױ. נישט מיט

די ברידער אַשכנזי

דער שװערד, נישט מיט דער פױסט, װײל די פױסט געהערט עשון, און דאָס קול, דער שכל — יעקבן. הונדערטער יאָרן האָבן ייִדן געזונגען און געטאַנצט פאַר די גױים, װײל זײ האָבן געמוזט, װײל די רוצחים האָבן עס פון זײ פאַרלאַנגט. װען ביטערע צײטן קומען אָן אױף ייִדן, דאַרפן זײ נישט אומברענגען זיך, נאָר צופרידנשטעלן די בײזע חיה אױף אַ װײל, כדי צו בלײבן און צו קומען צו זיך.

הלואי װאָלט דאָס יעקב-בונט, עליו השלום, פאַרשטאַנען, װי ער אַלײן, װאָלט ער נעבעך אַזאַ סוף נישט געהאַט. בזיון, װאָס אַ שטאַרקער טוט אָן אַ שװאַכן, איז נישט קײן בזיון פאַר דעם געפּײניקטן, נאָר פאַר דעם פּײניקער. דער סוף קומט אַלײן די פּײניקער. װי שטײט עס אין פּרק — װײל דו האָסט דערטרונקען, האָט מען דיך דערטרונקען, און די, װאָס האָבן דיך דערטרונקען, װעלן אױך דערטרונקען װערן. ער האָט אים געבעטן, געשריגן צו אים, ער זאָל זיך נישט קעגנשטעלן. װײל עס איז אַן אומזין קעגנצושטעלן זיך אַ װאָלף, װאָס װיל דיך פאַרצוקן. אַ בײזע חיה דאַרף מען אַרומגײן, מיט שכל און ערמה אױסמײדן, מציל זײן זיך. װי גוט װאָלט דאָס געװען, װען זײ קאָנען בײדע איצט אַזױ גײן האַנט אין האַנט, צוזאמען די שטאָט אין די הענט אַרײננעמען. אָבער ער האָט אים נישט געפאָלגט. ער איז שטענדיק געגאַנגען אױף קרומע װעגן, געלעבט נישט אױסגערעכנט, נאָר לױט דעם בלוט, און בלוט איז נישט קײן ייִדישע זאַך.

אַשכנזי האָט דערפילט אַ פײכטקײט אין די אױגן, דערמאָנענדיק זיך אין ברודערס אומגליק. נײן, זײ װעלן שױן צוזאַמען נישט קאָנען גײן. נישט באַשערט געװען. אָבער ער אַלײן װעט איצט אַרױס אין מלחמה קעגן די אַלע, װאָס װילן אים פאַרטרײבן, פון שטאָט אױסרױכערן, צורױבן זײנס. נײן, ער װעט זײ נישט צוליב טאָן ! זײ װאַרטן נאָר דערױף. מיט די נעגל װעט ער זיך האַלטן אין זײנס. צוריק װעט ער דער קעניג פון לאָדזש װערן. די היטלען װעלן זײ מוזן אַראָפּנעמען, די שונאים זײנע, פאַר אים, אױף די נעגל שטײן, װי אַמאָל די דײטשוקעס, װאָס האָבן אים פײנט געהאַט, אָבער דרך-ארץ געמוזט האָבן. ער װעט נאָך װײזן, װער עס איז באַלעבאָס אין לאָדזש.

אײנמאָל האָבן זײ אים געכאַפּט אין אַ װינקל װי רוצחים און אים דערנידעריקט, געשפּיגן אױף אים. אָבער זײ װעלן אים אָפּצאָלן דערפאַר, אױך פאַר זײן ברודער װעלן זײ אים אָפּצאָלן. זאָל ער נאָר זיך צוריקנעמען צו דער אַרבעט, פונאַנדערפירן די הענט, אַרײננעמען די שטאָט, װערן דער קעניג פון לאָדזש. װי די קנעכט װעלן זײ מוזן שטײן פאַר אים, בעטן זײן טובה. דער ייִד האָט קײנמאָל קײן אַנדער כלי-זין נישט געהאַט אין די הענט װי דאָס געלט. דאָס איז געװען זײן שװערד, זײן שפּיז. און אױך ער װעט מיט דעם כלי-זין אין די הענט גײן. אַ נאַר איז דער, װאָס װיל אָפּטרעטן פון קאַמף, װאָס אין צאָרן װאַרפט ער דעם שונא צו דאָס שלאַכטפעלד. נײן, נישט בײ מאַקס אַשכנזי !

די ברידער אַשכנזי

אױפן אַכטן טאָג האָט אַשכנזי אַרױפגעצױגן די שיך אױך זײנע פיס, אָפּגעראַזירט דאָס פנים, אױף װעלכן די האָר זענען זיך שטעכיק צעװאקסן איבער די טרױער-טעג, אָנגעטאָן אַנדערע קלײדער, אָן דעם קריעה-ריס אין לאַץ, און אַרױס צי דער שטאָט, װאָס ער האָט זי עטלעכע יאָר פאַרלאָזט, כדי זי װידער אין די הענט אַרײן צוריק צו נעמען, כדי צו דעראָבערן אױפסנײ.

קאַפּיטל צװײ און צװאַנציק

מיט באַנײטער ענערגיע און װילן, װי אין די גאָר יונגע יאָרן, אי ז אשכנזי געגאַנגען צו זײן חרוב קעניגרײך אין לאָדזש, צו דער קרױן פון גרעסטן מאַנופאַקטור-קעניג, װאָס ער האָט אױף אַ צײט פאַרלױרן.

װי שטענדיק, האָט ער דעראָבערט זײנס מיט קאַמף, מיט פאַרביסנקײט און עקשנות.

אָנגעהױבן האָט ער מיטן פּאַלאַץ. אין פּאַלאַץ זײנעם, װאָס איז איבערגעגאַנגען פון דײטשן קאָמענדאַנט צו די פּױלישע מיליטער-לײט, האָט איצט דער עלטסטער פון לאָדזש געװױנט, דער װאָיעװאָדע פּאָנטש-פּאַנטשעװסקי. אים איז נישט אָנגעשטאַנען אין דער שטאָט פון פּאַלאַצן צו װױנען אין קאַזאַרמע-אױסזעענדיקן מלוכה-הױז, װאָס איז נאָכן רוסישן אָבער-פּאָליצמײסטער פאַרבליבן. װאָרעם כאָטש אױף די אָפיציעלע פּאַפּירן האָט זיך דער װאָיעװאָדע פּאָנטש-פּאַנטשעװסקי געמוזט אונטערשרײבן בלױז מיטן נאָמען, אָן קײן אַדעליקן טיטול, װי דאָס נײע געזעץ האָט געהײסן, איז ער אָבער אין דער אמתן געװען פון גאָר אַ גרױסן יחוס, אַ פירשט. און ער האָט זיך אין אשכנזיס פּאַלאַץ באַזעצט, װאָס איז פון דײטשן קאָמענדאַנט אָפּגענומען געװאָרן. אַשכנזי האָט געפאָדערט זײנס, אָבער דער װאָיעװאָדע האָט אים נישט געענטפערט. האָט אַשכנזי די גרעסטע אַדװאָקאַטן גענומען און דעם װאָיעװאָדע אין געריכט אָנגעקלאָגט. די ריכטער האָבן פרובירט שלעפּן, אָפּלײגן דעם פּראָצעס, אַרױסרופן נײע עדות, כדי אַשכנזי, זאָל דער עסק מיאוס װערן. אָבער אַשכנזי האָט נישט געשװיגן, מיט געלט געװאָרפן, אונטערגעשמירט, װוּ מען האָט געדאַרפט, און צום העכסטן געריכט די זאַך דערפירט. דאָרט האָט ער אַן אורטײל קעגן װאָיעװאָדע ארױסגעקריגן און אים געצװוּנגען אָפּצורײניקן דעם פּאַלאַץ.

דער זױערער װאָיעװאָדע מיט די גרױסע װאָנצן, װאָס זעלטן, אַז מען זעט אַזעלכע אַפילו בײ פּאָליאַקן, מיט דעם הױכן שטײפן אַלטמאָדישן קראַגן און שװאַרצן קראַװאַט, פאַרפּוצט מיט אַ גאָלדן צלמל, האָט געקלאַפּט מיט דער שלאַבריקער האַנט אין זײן טיש פאַר כעס, װאָס די ריכטער האָבן אין סכסוך צװישן אים און דעם ייִד געגעבן גערעכט דעם ייִד, נישט אים, דעם װאָיעװאָדע. ער האָט כאָטש געװאָלט בלײבן אין פּאַלאַץ פאַר דירה-

די ברידער אַשכנזי

געלט, װאָס ער װעט דעם אַשכנזין צאָלן. אים אין נישט אָנגעשטאַנען אַרױסצוציען זיך פון דעם פאַלאַץ אױף דעם ייִדנס פאַרלאַנג. אָבער אַשכנזי האָט אױך דערױף נישט געװאָלט אײנגײן. ערשטנס, אין ער געגאַנגען איצט אױפסנײ אײננעמען לאָדזש, װערן צוריק דער קעניג, און אָן דעם פאַלאַץ זײנעם װעט זײן מלוכה קײן פּנים נישט האָבן ; צװײטנס, איז עס אים געגאַנגען אין אַמביציע. װען זײ האָבן געקאָנט, האָבן זײ אים געהײסן טאַנצן, איצט, װען ער קאָן, װעלן זײ בײ אים טאַנצן. נײן, זאָלן זײ נישט מײנען, די פּריצים, אַן פאַר געלט קאָן מען אַלע בײ אים אָנקריגן. ער װעט נישט אָפּטרעטן פון זײנס, װוּ ער איז באַלעבאָס. דאָ איז נישט קײן פאַרװאָרפן װאָקזאַלכעל אין עפּעס אַ לאַפּי. דאָ איז ער באַלעבאָס, און װי לאַנג דאָס געזעץ אין געזעץ, װעט אים קײן װאָיעװאָדע אין דער װעלט נישט זאָגן קײן דעות.

נישט אין קײן געהױבענעם צושטאַנד האָט דער פירשט פּאנטש-חאנטשעװסקי איבערגעלאָזט אַשכנזין דעם פּאַלאַץ. די דינער זײנע האָבן שטאַרק צורעכט געמאַכט דעם ייִד זײן פּאַלאַץ פאַרן אַרױסציען זיך. אַשכנזיהאָט האָט אָנגעטראָפן אָפּגעשײלטע װענט, צעבראָכן מעבל. אױך האָבן זאַכן געפעלט, בילדער אַלערלײ, גלאָזװאַרג און בראָנזן. אָבער עס איז װערט געװען. אין דער גאַנצער שטאָט האָט מען גערעדט װעגן אַשכנזיס זיג.

— אַשכנזי איז געבליבן אַשכנזי, — האָט מען געזאָגט, — דער רוה האָט אים נישט גענומען...

אַשכנזי האָט זיך גלײך אַרײנגעקליבן אין פּאַלאַץ אַרײן און דערפילט זיך צוריק אין דער אַלטער הױט.

נאָך דעם פּאַלאַץ האָט ער זיך גענומען צו דער פאַבריק, דער פארלאָזטער און חרובער. מער װי אין פּאַלאַץ, זענען די חורבנות אין דער פאַבריק געװען. די דײטשן האָבן אַרױסגעפירט מאַשינען אַלערלײ, די טראַנסמיסיעס אַראָפּגענומען, די קעסלען אַרױסגעשלעפּט. מען האָט געדאַרפט האָבן אַ פאַרמעגן מיט געלט די פאַבריק צו לאָזן אין גאַנג. אַשכנזי האָט קײן קאַפּיטאַל נישט געהאַט. מער װי די צװײ הענט האָט ער איצט נישט פאַרמאָגט.

תּחילת האָט ער גענומען זוכן קרעדיטן בײ דער מלוכה-באַנק. אין די שענסטע קלײדער, װאָס ער האָט פאַרמאָגט, מיט דעם ציגאַר אין מױל און מיט רײד שכלדיקע און גלאַטע, װאָס לײגן זיך אױפן האַרץ, איז ער צום דירעקטאָר פון דער מלוכה-באַנק אַװעק און געבעטן אַן אודיענץ. דער דיקער אױסגעפּוצטער דירעקטאָר, אַ געװעזענער באַנק-באַמטער בײ די רוסן, װעלכער פלעגט אַשכנזין קענען נאָך פון פריערדיקע גוטע צײטן, האָט זײער שײן אױפגענומען דעם אַמאָליקן לאָדזשער קעניג, אױסגעדריקט אים אַפילו באַדױערן פאַר זײן אומגליק, און כסדר צוגעשאָקלט מיט אַלע גױדערס פון זײן אױסגעגאָלטן קין צו אַלעם, װאָס אַשכנזי האָט אַזױ הײס און שכלדיק פאָרגעלײגט.

636

די ברידער אַשכנזי

געװיס, דאָס איז זײער אַ שײנער טאַט אױסצובױען צוריק די אינ-

דוסטריע אין באַנײטן פּױלן, װאָס די פאַרדאַמטע דײטשע אָקופּאַנטן האָבן חרוב געמאַכט. דאָס איז אַ פּאַטריאָטישער טאַט, װאָס איז לױבנסװערט. אױך װעט דאָס פאַרקלענערן די אַרבעטסלאָזיקײט, װאָס איז לײדער זײער גרױס. מען האָט פון זײ גענוג צרות, פון די אַרבעטסלאָזע, שטענדיקע דעמאָנסטראַציעס, מיטינגען, געשלעגן מיט דער פּאָליצײ.

אָבער, אַז עס איז געקומען צום עיקר, װעגן גרױסע קרעדיטן, װאָס די באַנק זאָל געבן 'אַשכנזין צו לאָזן אין גאַנג זײן פאַבריק, איז דער העפלעכער דירעקטאָר מיטאַמאָל פאַרװאָלקנט געװאָרן און נערװעז גענומען פּױקן מיט די דיקע פינגער איבער דעם טיש.

— שװער, זײער שװער, געערטער הער פּרעזעס, פאַר דער פּױלישער באַנק איצט גרױסע קרעדיטן צו געבן. בײם בעסטן װילן, זענען מיר עס נישט אימשטאַנד. זאָל נאָר דאָס לאַנד קומען צו זיך, אײנפעסטיקן זיך, און מיר װעלן מיט פאַרגעניגן העלפן דער אינדוסטריע און האַנדל... איך פאַרזיכער אײך...

נײן, זײ האָבן נישט געהאַט בדעה, די נײע הערשער, אױפצובױען צוריק דאָס ייִדישע לאָדזש. כאָטש דער װאָיעװאָדע פּאַנטש-פּאַנטשעװסקי האָט בײ יעדער געלעגנהײט גערעדט פאַר די פאַרזאַמלטע אינדוסטריעלער אין שטאָט, אַז ער װעט מיט אַלע כוחות זען העלפן אױפבױען די שטאָט, װאָס די דײטשע אָקופּאַנטן האָבן אױסגעלײדיקט און פאַרװיסט, האָט ער נישט געטראַכט צוריקצושטעלן אױף די פיס די פאַרײדישטע שטאָט, דעם ירושלים אױף דער פּױלישער ערד. ער האָט פון אַלעמאָל פײנט געהאַט די שטאָט, נישט געװאָלט אַרײנשמעקן צו איר, נישט געקאָנט פאַרטראָגן די פּאַלאַצן, װאָס די געװעזענע אַרענדאַרן האָבן זיך אױסגעבױט, די קאַרעטן, אין װעלכע זײ האָבן אַרומגאַלאָפּירט. איצט, זינט ער איז געװאָרן װאָיעװאָדע דאָ, איז ער גאָר געװען בײז אױף דער שטאָט, געהאַסט זי.

כאָטש ער האָט געהאַט אַ הױכן אַמט אין נײעם פּױלן, דערלעבט צום גרױסן כֿבוד צו זײן װאָיעװאָדע אין דער צװײטער שטאָט אין לאַנד, איז דער װאָיעװאָדע פּאָנטש-פּאַנטשעװסקי געװען נישט צופרידן. ער האָט בעסער געשטרעבט צו אַן אַנדער אַמט, צו אַן אַמבאַסאַדע ערגעץ אין פּאַריז אָדער אין רױם, װוּ מען זאָל האָבן צו טאָן מיט הױכע נאָבעלע פּערזאָנען, נישט מיט אַלערלײ פאַבריקאַנטן, קנאָבל-ייִדן און קרעמער. אָבער אין נײעם פּױלן זענען נישט די אַדל-לײט גערופן געװאָרן צו די העכסטע פּאָסטנס, נאָר אַלערלײ אַדװאָקאַטן, פאַרטײמאַכער, אָפטמאָל אַפילו געװעזענע אַרעסטאַנטן און פּעבל פון ערגסטן סאָרט. בלױז געצײלטע אַריסטאָקראַטן האָט מען הױכע אַמטן געגעבן. דערבײ האָבן זײ נישט געטאָר אפילו אונטערשרײבן זיך מיט די אַריסטאָקראַטישע טיטולן אױף די אָפיציעלע פּאַפּירן, נאָר בלױז בײם נאָמען, װי יעדער אַנדערער בירגער. אין דער רעגירונג זענען געזעסן לײט, װאָס ער, פירשט פּאַנטש-פּאַנטשעװסקי,

די ברידער אַשכנזי

װאָלט זײ פריער די האַנט נישט געגעבן. אַלײן דער אינערן-מיניסטער, דער שעף זײנער, איז אין טורמע בײ די רוסן געזעסן. אָט, אונטער דעם פּאַרשױן, האָט ער, אַ פירשט פון בלױסטן בלוט, געמוזט זײן אונטערגעװאָרפן. אָבער ערגער פון אַלץ איז געװען דאָס, װאָס מען האָט אים אין דער ייִדישער פאַרמיסטיקטער שטאָט אַרײנגעזעצט, װוּ ער מוז זיך צױינױפטרעפן נױפטרעפן מיט אַלערלײ ייִדן, פאַבריקאַנטן און סוחרים, געװעזענע אַרענדאַרן, הערינג-פרעסער, רעדן מיט זײ װי מיט זײנס גלײכן, און טײל פון זײ, די בערן, אַפילו אױף בעלער צו זיך אין הױז אײנלאַדן. אױך קומען אָפט זשורנאַליסטן צו אים, שמירערס אַלערלײ פון אױסלענדישע בלעטער, מערסטנס ייִדלעך, נאָך אינטערװיוען װעגן אָנפאַלן אױף ייִדן אין שטאָט. ער מוז צו זײ אַ פרײנטלעך פּנים מאַכן, אױפנעמען און פאַרזיכערן אין זײן גלײכער באַציאונג צו די ייִדן אין לאַנד. לעצטנס האָט ער גאָר געהאַט אַ מיאוסע אַרבעט. פון אױסלאַנד איז אַ װיכטיקער דיפּלאָמאַט געקומען, כדי אױסצופאָרשן, װאָס אין לאַנד טוט זיך מיט די ייִדן, װאָס די זעלנער לופטערן זײ דורך. מיט אים צוזאַמען זענען פון װאַרשע הױכע באַמטע געקומען. אָט דעם דיפּלאָמאַט, װאָס איז טאַקע אַ ייִד דערצו, — שבת איז עראַפילו אַפילו צו זײנע לײט אין שול אַרײנגעגאַנגען, — האָט ער, פירשט פּאַנטשפּאַנטשעװסקי, געדאַרפט באַגלײטן, העפלעך זײן צו אים און אַפילו אַ מיטאָג געבן בײ זיך פאַר זײן כבוד מיט טאָסטן, רעדעס. און װי די צײטונגען האָבן געשריבן, שטאַמט ער גאָר פון פּױלן, איז ער סך-הכל אַן אײניקל פון אַ פּױלישן ייִד, אַן אַרענדאַר אָדער אַ קרעמער.

פירשט פּאנטש-פּאַנטשעװסקי, דער טאַטע פון דער שטאָט, האָט געהאַסט די שטאָט זײנע, פײנט געהאַט זי נישט װײניקער פון באַראָן הײדעל הײדעללאָו. יעדער מאָל אױפסנײ, װען ער פלעגט דאַרפן באַגעגענען זיך מיט די ייִדישע פאַבריקאַנטן, סוחרים און אינטעליגענטן, איז אים דאָס בלױע פירשטלעכע בלוט פאַרגליװערט געװאָרן פון דערנידערונג. ער איז גאָרנישט געװען אַזאַ שונא-ישראל, פירשט פּאנטש-פּאַנטשעװסקי, אָבער ער האָט זײ געװאָלט זען, די ייִדן, אַזעלכע װי אין די קינדער-יאָרן — מיט לאַנגע קאַפּאָטעס, אַרענדאַרן, דאָרפס-גײער, װאָס קושן בײם פריע די פּאָלע, דערשראָקענע, אונטערטעניקע. ער האָט ליב געהאַט אַלץ, װאָס איז אַלט, טראַדיציאָנעל, אַלץ זאָל זיך פירן װי בײ טאַטעס און זײדעס האָט זיך געפירט. אַ פּריץ זאָל זײן אַ פּריץ, אַ פּױער — אַ פּױער און אַ ייִד — אַ ייִד. ער האָט זיך גאָרנישט געקאָנט פאָרשטעלן פּױלן אָן אַ ייִד, נישט הנאה געהאַט פון אַ פּױלישן װעג, װאָס אַז מען פאָרט פאַרבײ מיט דער קאַרעטע, זאָל מען נישט אָנטרעפן אַ בערדיקן געבױגענעם ייִדן, װאָס טרעט אָפּ אונטערטעניק דעם װעג און ציט אַראָפּ דאָס היטל.

פײנט געהאַט האָט ער די ייִדן מיט די װאָנצן, װאָס זײ לאָזן װאַקסן װי די פּריצים, די באַנקירן זײערע מיט די פראַקן אױף די בעלער, די אינטעליגענטן, װאָס קריכן אומעטום אַרײן און רײסן זיך צו זײן דעה-

די ברידער אַשכנזי

זאָגער, די מאַגנאַטן אין די פּאַלאַצן און אין די קאַרעטן. װי לאַנג די רוסן זענען געװען אין לאַנד, האָט פירשט פּאנטש-פּאַנטשעװסקי גאָרנישט געקאָנט טאָן קעגן דעם. דער גובערנאַטאָר אַלײן פלעגט גערנער פאַרברענגען אין די ייִדישע פאַלאַצן אױף בעלער און קאָרטן אײדער בײ די פריצים אין די הױפן. אָבער איצט, אַז פּױלן איז געװאָרן צוריק פּױלן, דאַרף מען אײנפירן אָרדענונג, װי אין די גוטע גאָלדענע צײטן האָט זיך געפירט — פריץ צו דער הערשאַפט, פּױער צום מיסט און ייִד צום זעקל אױף די פּלײצעס.

קעגן די פּױערים און פּעבל האָט ער גאָרנישט געקאָנט טאָן. זײער צײט איז אָנגעקומען. אָבער בײ די ייִדן האָט מען יאָ געקאָנט פונאַנדערנעמען די הענט. אַלײן אין דער רעגירונג זענען פיל פון די מיניסטאָרן געװען קעגן זײ. מען האָט געװאָלט דעם מסחר און אינדוסטריע אין פּױלישע הענט איבערפירן, און קודם-כל לאָדזש, די ייִדישע מלוכה, אױסרױכערן און פון איר אַ לײטישן אײגענעם עכט-פּױלישן אינדוסטריעצענטער מאַכן, אָן די אַלע קרומנעזיקע קעניגן און קעניגלעך, װאָס האָבן זיך דאָרט פונאַנדערגעלײגט.

און װאָיעװאָדע פּאנטש-פּאנטשעװסקי האָט אַלץ געטאָן זײן זאַך דורכצופירן. ער האָט איבערגערעדט זיך מיט דעם דירעקטאָר פון דער באַנק און אים געהײסן זײן אײנגעהאַלטן מיט קרעדיטן װען ייִדן װעלן קומען נאָך געלט. דערפאַר זאָל מען אַרױסגעבן ברײטע קרעדיטן, אױף לאַנגע טערמינען, יעדן פּאָליאַק, װאָס װעט פאַרלײגן אַ פאַבריק אָדער אָפּקױפן אַ פאַבריק בײ אַ ייִדן. מער נאָך דערפון האָט ער שטאַרק געשטיצט די נײע פּױלישע מאַנופאַקטור-אַקציען-געזעלשאַפט, װאָס די קריסטלעכע פּאַרטײ „אײניקײט" האָט געשאַפן, כדי צו אַנטװיקלען אײגענע גרױסע װעבערײען און שפּינערײען אין דער פאַרײדישטער שטאָט. ער האָט מיניסטאָרן פון דער הױפּט-שטאָט אַראָפּגעבראַכט צו דער עפענונג פון דער ערשטער „אײניקײט"-פאַבריק. אױך קאַרדינאַלן און גלחים זײ זאָלן מיט קריסטלעך װאַסער די נײע בנינים אָפּשפּריצן און הײליקן. אױך האָט ער געלאָזט רופן צו זיך דעם פאָרשטײער פון נאַציאָנאַלן קריסטלעכן אַרבזעטעריפאַראײן און זיך דורכגערעדט מיט אים, מען זאָל די נײע װעבערײען אַנטקעגנקומען, קײן שטרײקן נישט מאַכן און לאָזן זײ אַרבעטן במנוחה. אָבער מער פון אַלץ האָט ער געלט זײ געשאַפן, קרעדיטן געגעבן אַלערלײ, סובסידיעס. ער אַלײן, דער װאָיעװאָדע, עטלעכע מיניסטאָרן, װיכטיקע דעפּוטאַטן האָבן טאַקע אױך אַלײן שײנע עטלעכע פּעקלעך אַקציעס פון דער נײער אונטערנעמונג געהאַט און געטאָן אַלץ, אַז זײ זאָלן װאַקסן און הױבן זיך.

די ייִדן זענען געלאָפן מיט דעפּוטאַציעס קײן װאַרשע, אױפגעװיזן, אַז דערמיט, װאָס מען העלפט זײ נישט קײן קרעדיט געבן, ייִאַקסט די אַרבעטסלאָזיקײט, אָבער דער װאָיעװאָדע האָט אַלע זײערע שתדלנותן אָפּ . געשלאָגן. אַלײן דעם פרעמיער-מיניסטער האָט ער אױפגעװיזן, אַז פּױלן

די ברידער אַשכנזי

דאַרף דער עיקר זײן פאַראינטערעסירט אין דער ערד, אין די גרױסע גיטער, פעלדער און װעלדער, װאָס דאָס איז דער קערן פון לאַנד, נישט אין דער אױפגעבלאָזענער ייִדישע אינדוסטריע און האַנדל. אױב שױן אינדוסטריע, דאַרף זי זײן אַן אײגענע, אַ פּױלישע, װאָס די פּריצים און מאַגנאַטן דאַרפן אױסבױען, זײערע קאַפּיטאַלן אין דעם אַרײנלײגן. נאַטירלעך, האָט עס דער דירעקטאָר פון דער מלוכה-באַנק אין לאָדזש נישט געזאָגט די ייִדן, װאָס זענען געקומען צו אים נאָך קרעדיטן, װאָרעם מען װײסט, װאָסער טומל די ייִדן הױבן באַלד אױף דער װעלט, װען מען רירט זײ אָן, מען האָט דערנאָך צו זינגען און צו זאָגן פון זײ. פאַרקערט, ער האָט שטאַרק געלױבט זײער װעלן אױפבױען די אינדוסטריע, אָבער אַז עס איז געקומען צום געבן געלט, האָט ער זײער אַ פאַרװאָלקנט פּנים געקריגן און געקלאָגט זיך, אַז דאָס לאַנד האָט קײן געלט נישט. אַלע קרעדיטן זענען אַװעק פאַר די פּריצים אין די דערפער, אױך פאַר דער אײגענער פּױלישער אינדוסטריע, װאָס מען האָט געבױט.

מער װי אױף אַלע אַנדערע, האָט דער װאָיעװאָדע אױף אַשכנזין געהאַט אַ האַרץ, סײ פאַרן פּאַלאַץ, װאָס ער האָט אַזױ פרעך צוגענומען, נאָך מער פאַר דער מלוכה, װאָס ער האָט דאָ אין שטאָט אַמאָל געפירט. נײן, ער איז נישט געװען פאַראינטערעסירט, דער באַלעבאָס פון שטאָט, אַ ייִדישן קעניג צו האָבן. זאָל ער זיך שטיקן מיט דער חרובער פאַבריק, װארגן זיך מיט איר אָן קרעדיטן, און דעמאָלט װעט די געזעלשאַפט „אײניקײט" זי אָפּקױפן בײ אים, פאַר אַ קלײניקײט אָפּקױפן. נאָך אים, װעלן אַנדערע ייִדן זיך אָפּטראָגן פון דאַנען, אַרױס פון זײערע פּאַלאַצן און קאַרעטן, און צוריק זיך נעמען צום זעקל און דער קאַפּאָטע, װי זײ שטײט אָן.

עטלעכע װאָכן צײט האָט אַשכנזי געאַרבעט אין לאַנד, קײן װאַרשע געפאָרן, מיט מענטשן זיך געזען, כדי צו דערגרײכן זײנס. מענטשן האָבן אים צוגערעדט מיט פריװאַטע באַנקירן אַרײנצוגײן אין עסקים, אַנדערע האָבן אים געגעבן אָנצוהערן, ער זאָל אַ גױ אַ מיוחס אַרײנציען אין געשעפט, װי אַנדערע ייִדן טוען עס, און דורך זײן שותף צו די הױכע פענצטער אָנשלאָגן. אַ סך זענען זײ געגאַנגען, די גױאישע מיוחסים, צו ייִדן אין שותפות, װױל-קלינגענדיקע נעמען אין ייִדישע געשעפטן אַרײנגעלײגט, מיט זײערע עכט-פּױלישע „סקי"ס פאַרדעקט די אַלע ייִדישע „זאָהנס", „בערגס", „מאַנס" און „שטײנס", מיט װעלכע מען האָט אין קײן מלוכה-באַנק זיך נישט געקאָנט װײזן, קײן רעגירונגס-באַשטעלונג קריגן. אַלײן די רעדאַקטאָרן פון די אַנטיסעמיטישע צײטונגען, װאָס האָבן פרומע קאַטױלישע אַרטיקלען קעגן אַזעלכע שבת-גױים געשריבן, זענען שטײלערהײט לערהײט אין ייִדישע עסקים אַרײנגעקראָכן און פאַרדעקט די טריפהנע ייִדישע פירמעס. זײער אַ גרױסן מיוחס האָט מען געשדכנט אַשכנזין צו זײן פאַבריק, װאָס קײן אײגן געלט אַרײנטראָגן װעט ער טאַקע נישט, אָבער דערפאַר װעט ער מיט זײן אַריסטאָקראַטישן נאָמען דעם שלעכט-קלינ-

640

די ברידער אַשכנזי

גענדיקן „אַשכנזי" פאַרדעקן. די פאַבריק װעט גרױסע קרעדיטן קריגן, באַשטעלונגען און מ'װעט דעם װאָיעװאָדע אױסשטעלן אַ פײג.

— טראַכט נישט און כאַפּט דעם פױגל, — האָבן מעקלערס צוגערעדט אַשכנזין, — װײל אײדער איר װעט זיך אומקוקן, װעלן אים אַנדערע אױסכאַפּן... זײנע אַקציעס זענען גרױס...

אַשכנזי האָט די עצות נישט געהערט. ער האָט שױן פון לאַנג געהאַלטן, אַז אַ מענטש דאַרף גײן אַלײן אױף דער װעלט, אָן שותפים. אױסער דעם איז ער קײן בעלן נישט געװען אָפּצוגעבן אַ פאַרמעגן עפּעס אַ לײדיקגײער בלױז פאַר זײן מיוחסדיקן נאָמען. נײן, אַשכנזי דאַרף זיך מיט זײן נאָמען נישט שעמען. נישטאָ צוליב װאָס ! אַשכנזי האָט געװיזן װי אַזױ מיט לײדיקע הענט צו װערן דער קעניג פון לאָדזש און אַשכנזי װעט װײטער דעם נאָמען זײנעם נישט פאַרשעמען. ער דאַרף נישט קײן אומזיסטע שותפים, צוטשעפּענישן און באַשײנער. ער קאָן אַלײן זײן שטעטל באַשטײן. און אױב דאָ איז זײן נאָמען איצט אַ פּסול, אַ ממזר, איז אָבער נאָך דאָ אַ גרױסע װעלט, װוּ דער נאָמען אַשכנזי האָט אַ װערט, װוּ מען װײסט, װאָס אַזױנס אַשכנזי איז. אין לאָנדאָן בײ די בײנװל- און װאָלמאַגנאַטן, װוּ ער האָט יאָרן לאַנג מיליאָנען-געשעפטן געמאַכט, רױשטאָף אײנגעקױפט, װײסט מען װער עס איז אַשכנזי און װאָס אַזױנס אַשכנזי קאָן אױפטאָן. דאָרט איז דער נאָמען זײנער נישט קײן ממזר, דאָרט איז ער מער װערט פון אַלערלײ עכט-פּױלישע „סקיס", װאָס מען װעט פאַר זײ קײן צעבראָכענעם שילינג נישט געבן. קײן לאָנדאָן װעט ער פאָרן, מיט די מאַגנאַטן זיך דורכרעדן, װעגן זײן אומגליק אין רוסלאַנד דערצײלן זײ, װעגן זײנע פּלענער פאַר װײטער, װעגן דעם נײעם מאַרק, װאָס ער װעט שאַפן פאַר ענגלישע רױ-שטאָפן אין אָפּגעשטאָרבענעם לאָדזש, װעלכעס ער גרײט זיך אױפצולעבן. זאָל מען אים נאָר צוהעלפן מיט קרעדיטן, אונטערשטעלן אים אַ פּלײצע, די פאַבריק העלפן צוריק אױפבױען, און ער װעט װידער פאַר מיליאָנען פונטן רױ-שטאָפן אײנקױפן. ס'װעט זיך לױנען אַרײנצולײגן געלט אין זײן פאַבריק, כדי אַרײנצוקריגן אַזאַ גוטן אָפּנעמער. גענוג געלט האָבן זײ בײ אים געמאַכט פאַר די פיל יאָרן, װאָס ער האָט מיט זײ געהאַנדלט. דער גרעסטער אָפּנעמער פון פּױלן איז ער געװען, שװערע מיליאָנען-טראַנזאַקציעס געמאַכט און שטענדיק געװען ראַיעל, קײנמאָל פּליטה נישט געגאַנגען, װי אַנדערע, נישט אָנגעזעצט. דער רוח װעט זײ נישט נעמען איצט אַרײנצולײגן אַ גרױסע סומע אין זײן פאַבריק אַרײן, גרױסע קרעדיטן אים געבן. אַזױ טוען אַלע גוטע געשעפטסלײט. און זאָלן זײ צעפּלאַצט װערן, די אַלע שונאים זײנע!

מיט נײע קלײדער, מיט אַ סך רײזע-טאַשן, פּעלצן, אָן אַ װאָרט ענגליש אין מױל, בלױז מיט דעם לאָדזשער דײטש, אָבער דערפאַר מיט אַ סך שכלדיקע רײד, סוחרישע פּלענער, חשבונות, באַלאַנסן, קאָנספּעקטן, דיאָגראַמעס און עילױשע המצאות, איז ער שטילערהײט אַװעק קײן לאָנדאָן, װי אַמאָל, װען

די ברידער אַשכנזי

641

ער האָט בײ די הונצעס זיך אַראָפּגעכאַפּט קײן פראַנקפורט אַם מאַין װעגן אַ כעמיקער, װאָס ער האָט געדארפט. בסוד-סודות, בלױז אָנטרױענדיק זײן אײגן װײב דער ייִדענע מיטן מאַנצבילשן קאָפּ, איז ער קײן לאָנדאָן און מאַנטשעסטער אַװעק. מיט זײן לאָדזשער דײטש איז ער צו די העכסטע בײנװל-מאַגנאַטן אָנגעקומען און מיט זײנע שכלדיקע רײד און פלינקע אײנפאַלן אַזאַ אײנדרוק אױף די קאַלטע „קעניגן" געמאַכט, אַז ער האָט זײ אינגאַנצן געװוּנען, אין די הערצער זיך זײ אײנגעבאַקן.

גײן, ער האָט נישט קײן טעות געהאַט, מאַקס אַשכנזי. ער האָט זיך נישט איבערגעשאַצט, אָבער אױך זיך נישט אונטערגעשאַצט. דער נאָמען זײנער איז אין לאַנד פון גרױסן קאַפּיטאַל נישט געװען קײן פּסול צוליב דעם ייִדישן קלאַנג. דאָ האָט מען קײן שװער-קלינגענדיקן פּױלישן נאָמען נישט געפאָדערט. דאָ האָט מען געװוּסט װער אַשכנזי איז, װאָסער טיטול עי האָט אין פּױלן געהאַט — — דער קעניג פון מאַנופאַקטור. און װי אַ קעניג, כאָטש אַ געפאַלענעם, האָט מען אים אױפגענומען. אױף אַ גרױסער פאַרזאַמלונג, אין אײנעם פון די גרעסטע האָטעלן האָט אַשכנזי אין זײן לאָדזשער דײטש זײנע פּלענער פאָרגעלײגט און אַלעמען איבערצײגט. מיט נצחון האָט ער דערנאָך שבת געדאַװנט אין דער שול און געלױבט גאָט פאַר זײן חסד, װאָס ער טוט מיט אים װידער, און ס'ערשטע מאָל געגעסן מיט אַפּעטיט דאָס שבתדיקע כשרע עסן אין אַ ייִדישן רעסטאָראַן אין דעם אָרעמען װײטשפּעל. צוריק פון לאָנדאָן איז ער שױן נישט געפאָרן אַלײן, נאָר מיט אַן ענגלענדער אַ טפֿעציאַליסט, װאָס די קרעדיטאָרן זײנע האָבן מיט אים מיטגעשיקט, כדי צו זען די זאַך אױפן אָרט. װי אַן אבן-טום האָט ער דעם ענגלענדער געהאַלטן בײ זיך אין פּאַלאַץ, גאָרנישט אױף דער ליכטיקער שײן אַרױסגעלאָזט. נישט איבעריק לײכט האָט דער רױט-האָריקער ענגלענדער מיט דער ליולקע אין מױל פאַרשטאַנען אַשכנזיס דײטש, אָבער אַזױ שלעכט פאַרשטײענדיק דאָס לשון, האָט ער זײער גוט פאַרשטאַנען זיך אדן פאַבריק-זאַכן, מסחרים. אינגיכן האָט אַשכנזי געקראָגן די ענגלישע קאַפּיטאַלן, שײנע מיליאָנען אױף אױפצובױען זײן קעניגרײך. נישט נאָר האָט ער די אַלטע פאַבריק צוריק אױסרעמאָנטירט, נאָר די סאַמע נײעסטע מאַשינען פון ענגלאַנד אַראָפּגעבראַכט, װאָס אין פּױלן זעט מען גאָרנישט אַזעלכע און װאָס אַרבעטן אױס פילפאַך מער װי די פריערדיקע מאַשינען. אַלץ איז געװאָרן איבערגעבױט, אױספאַרריכט, אַװעקגעשטעלט לױט די נײעסטע מעטאָדן, צװעקמעסיק, רײן און ראַציאָנאַל, אַז הײמישע אינזשעניערן און ספּעציאַליסטן האָבן פון חידוש געגאַפט.

אַװדאי זענען די אַנטיסעמיטישע צײטונגען אין לאַנד אַרױס קעגן דעם ייִדישן „קעניג", װאָס האָט אין פרײען פּױלן אױסלענדישן קאַפּיטאַל אַרײנגעפירט, כדי צו פאַרשקלאַפן דאָס לאַנד, אַנשטאָט אַן אײגענע אומאָפּהענגיקע אינדוסטריע אױפצובױען. די צײכענער אין די פלוג-בלעטלעך האָבן אין זײער מיאוסע געשטאַלטן פאָרגעשטעלט אַשכנזין, מיט אַ

642

די ברידער אַשכנזי

אַ קרומער קרױן אױפן קאָפּ, פון װעלכער פּיאות קוקן אַרױס. אױך האָבן זײ זײן נאָז שטאַרק אױסגעצױגן, פאַרקרימט, זי זאָל װאָס ייִדישער אױסזען. די ליפן זײנע, שאַרפע און דינע, האָבן זײ געמאַכט גראָב און אַראָפהענגענדיק, עס זאָל שטאַרק װײלן דעם לײענער, קוקנדיק אױף דעם ייִדישן מיד, דעם שונא פון לאַנד. אָבער אַשכנזי האָט זיך דערפון װײניק געמאַכט. קײן זאַך האָט אים נישט פאַרשאַפט אַזױפיל נחת, װי װען מען האָט געקעמפט קעגן אים. דעמאָלט האָט ער געפילט, אַז ער לעבט, אַז ער הערשט. װידער איז ער געװען בײ אַלעמען אױף די ליפּן. װידער איז ער געזעסן אין זײן פאַבריק-קאַבינעט און אַ דינער אין אַן אוניפאָרם, שױן נישט דער אַלטעד מעלכיאָר, נאָר אַ צעװאקסענער גױ, אַ גלײכער און אױסגעשטײפטער, איז געשטאַנען גרײט, װי אַ זעלנער פאַר אַ גענעראַל, גרײט צו דינען אים, װאַך צו יעדן װוּנטש זײנעם. פּױלישע אינזשיניערן, דירעקטאָרן, צײכענער, מעכאַניקער, אַרכיטעקטן, אַלערלײ אַנדערע לײט, פּריצים, שליאַכטשיצעס, זענען װי די קנעכט געשטאַנען פאַר אים מיט די הענט אױף די לענדן, מיט חניפה אין די װאָנצנדיקע מײלער און געדונערט אױף יעדן װאָרט זײנעם — טאַק יעסט, פּאַניע פּרעזעסיע !

אַלערלײ אָפּגעקומענע פּריצים, גראַפן און באַראָנען, האָבן די טירן אָפּגעשלאָגן, אין דער רײ געװאַרט, מיט בריװ און רעקאָמענדאַציעס, אַבי צו קריגן אַ פּאָסטן, די מינדסטע אַרבעט. האָניק האָט געטריפט פון זײערע װאָנצנדיקע מײלער, חניפה האָט גערוט אין זײערע שלעכטע העלע אױגן. בײ דעם פאַבריק-טױער האָבן טױזנטער אַרבעטער געװאַרט, מיט די היטלען אין די הענט, אױף פאַרשרײבן זיך אױף אַרבעט. אַ סך זענען נאָך אין די מיליטערישע רעקלעך געװען. אַשכנזי האָט זײ געזען דורך דעם גרױסן פענצטער פון זײן קאַבינעט און אײנגעקוקט זיך אין זײערע פּנימער. װער װײסט, צי זענען נישט געװען צװישן זײ די, װאָס האָבן זיך איבער אים לוסטיק געמאַכט דעמאָלט אױף דעם קלײנעם אומגליקלעכן װאָקזאַלעכל ! איצט זענען זײ געשטאַנען דאָ, װאַרטנדיקע, לעכצנדיקע, פון פאַרטאָג אָן האָבן זײ געװאַרט, אַבי בײ אים צו קריגן .אַרבעט.

אין דער צײט, װען בײ די „אײניקײט"-פאַבריקן, װאָס מען האָט גאָלד אין זײ געװאָרפן, האָט זיך די אַרבעט געשלעפּט, פון אָרט נישט גערירט, האָט מען בײ אים, אַשכנזין, געאַרבעט אױף אַלע כלים. אַלײן דער װאָיעװאָדע, דער זױערער פירשט מיטן אַלטמאָדישן הױכן קראַגן און מיטן צלמל אין שװאַרצן אַטלעסענעם שניפּס, איז צו דער דערעפענונג פון דער פאַבריק געיקומען קומען און מיט זױערע רײד, פאַרצוקערט אין זיסן, גערעדט װעגן די פאַרדינסטן פון אשכנזין פאַר אױפשטעלן די אינדוסטריע אין שטאָט.

אשכנזי האָט אים געדריקט די האַנט דערפאַר און זײער, זײער שײן באַדאַנקט.

בײדע האָבן געפילט װי אַ באַרירונג פון דערנער אין די פינגער.

אשכנזיס פאַרקאָפּטשעטע קױמענס, װאָס זענען אַזױ לאַנג געשטאַנען

די ברידער אַשכנזי

643

פּוסט און פּאַס און געקוקט עובר-און-בטל אין הימל אַרײן, האָבן איצט װידער געדיכטע רױכן געלאָזט, אײנהילנדיק די שטאָט אין שטיקעניש און עיפּוש. די סירענעס האָבן פאַרטאָג געשריגן, געפײפט, מענטשן פון שלאָף געװעקט און פון די בעטן אַרױסגעטריבן. סוחרים, מעקלערס, אַגענטן האָבן װידער אָנגעפילט זײנע ביוראָס. פאַבריק-װעגענער האָבן סחורות געפירט. ייִדישע װאָיאַזשאָרן זענען איבער שטעט און שטעטלעך געפאָרן, פאַרבינדונגען אָנגעקניפּט, געשעפטן געמאַכט. װיכטיקע אַגענטן זענען קײן אױסלאַנד געפאָרן, אױף אױסשטעלונגען, יאַרידים און מעסעס, און אַשכקזיס סחורות פאַרקױפט, נײע מערק געשאַפן.

אַשכנזי אַלײן איז אָפט איבער דער פּיעטראָקאָװער גאַס געפאָרן, אָבער נישט מער אין אַ קאַרעטע, נאָר אין אַן אָפענעם אױטאָמאָביל, װאָס אַ שאָפער אין אַן אוניפאָרם האָט געפירט און מיט עזות געלאָזט אױספײפן דעם ספּעציעלן סיגנאַל, אַ האָפערדיקן און ברײטן, אַ װאָרענונג צו אַלע פערד פון די װאָגנס און קאַרעטן, צו מאַכן אַ װאַרע פאַר דער מאַשין, װאָס יאָגט זײ אַלעמען איבער.

די געדיכטע מאַסן מענטשן אױף דער פּיעטראָקאָװער גאַס האָבן נאָכגעקוקט דעם אײנגעשרומפּענעם קעניג, װי אַמאָל אין די פריערדיקע יאָרן זײנע, און געמורמלט אײנער צום אַנדערן.

— אַשכנזי בלײבט אַשכנזי... דער רוח האָט אים נישט גענומען !...

קאַפּיטל דרײ און צװאַנציק

װי אַן אױסגעהונגערטער, װאָס כאַפּט זיך צו צו דער אַכילה און פאַרצערט אָן אַ שיעור, אָן אַ גרענעץ, אַזױ האָט די אױסגעהונגערטע שטאָט לאָדזש זיך צוגעכאַפּט צוריק צו דער אַרבעט נאָך די פּוסט-און-.פּאַסטע יאָרן. די שטאָט האָט זיך אַ ריר געטאָן.

די פּאָליציאַנטן האָבן געטריבן פון די טראָטואַרן. נישט געלאָזט זאַנגלען זיך, אָבער מען האָט זײ נישט געהערט. װידער, װי אין די אַלטע גוטע צײטן, איז די פּיעטראָקאָװער גאַס געװען פול מיט סוחרים, מעקלער, רעשטלאָפּקױפער, גאַרן-הענדלער, אַגענטן, קאָמיסיאָנערן, װאָיאַזשאָרן. מיט די בלײשטיפטלעך אונטער די אױערן, גרײט צו רעכענען און צו חשבונען אױף װאָס עס לאָזט זיך, אױף די אָפּגעשײלטע מױערן, אױף טירן פון געשעפטן, אױף טישלעך פון קאַפעען, מיט קאַפּעליושלעך פאַררוקט, מיט די היטעלעך פאַרקאַשערט, גיכע, אײלנדיקע, צעיאַכמערטע, האָבן זײ זיך געזאַמלט אומעטום, אָנגעפילט די גאַסן, הױפן, גערעדט, געדונגען זיך, װעקסלען אונטערגעשריבן, פּאַרטיעס בײנװל פאַרקױפט, געקױפט, שטיקלעך סחורה צעדרילעװעט, בײ די לאַצן זיך געטאַפּט, פעדעם בײ ברענענדיקע שװעבעלעך אָנגעצונדן, געיאָגט און געטריבן.

644

די ברידער אַשכנזי

װידער איז לאָדזש געװען לאָדזש. די טישלעך אין די קאַפעען זענען געװען געפּאַקט, אײנגעהילט אין רױך, אַש, רײד, װיצן, לשון-הרע און געלעכטערס. די בענק און װעקסל-קאַנטאָרן זענען געװען איבערפולט. די דראָשקאַרעס האָבן געיאָגט זײערע אױסגעדאַרטע פערדלעך איבער די שלעכטגעפלאַסטערטע גאַסן, געפירט סוחרים צו בענק, קאַפעען, בערזעס און קאַנטאָרן. די צײטינגס-ײנגלעך האָבן פאַרטױבט מיט זײערע געשרײען װעגן די נײעסטע טעלעגראַמעס, די שװערע פאַבריק-װאָגנס האָבן געהאַקט איבער די שטײנער. לאָדזש האָט געקאָכט, געזאָטן, געציטערט, באַװעגט זיך. די קױמענס פון אַלע פאַבריקן האָבן אײנגעהילט אין רױך און אין עיפּוש. די שװערע שיך פון די אַרבעטער האָבן אָפּגעהילכט אין די שטײנער, די סירענעס האָבן געריסן זיך מיט באַנומענע קולות.

דאָס פּױלישע געלט, די שלעכט-פּאַפּירענע מאַרקן מיט דעם װײסן אָדלער זענען געפאַלן מיט אַ װילדער שנעלקײט, פון אינדערפרי ביז אין אָװנט האָבן זײ זײער װערט פאַרלױרן. מענטשן זענען אַרומגעגאַנגען מיט פילע טױזנטער אין די קעשענעס. מען האָט נישט געקאנט האַלטן קײן מאַרק אין טאַש, מיט דער מינוט איז ער אַנטװערט געװאָרן. און מען האָט געאײלט אױסצוגעבן דאָס געלט װאָס פריער, פּטור צו װערן פון די פּאַפּירלעך, װי פון פּגרים. באַלד אינדערפרי האָבן די װײבער געפעדערט זיך פון זײערע געלעגערס און אױף די מערק און באַזאַרן אַרױס, כדי װאָס פריער אַרײנצוכאַפּן אַביסל שפּײז, אײדער די צוגעצײלטע פּאַפּירלעך װעלן ביליקער װערן. װאָס עס איז געקומען אונטער דער האַנט האָט מען געקױפט, שטיקלעך סחורה, װאָס מען דאַרף נישט, כלים אַלערלײ, װאָס נאָר עס האָט זיך געמאַכט, אַבי זיך מיט די פאַלנדיקע געלטער נישט אַרומצוטראָגן. אײדער דער סוחר האָט אָפּגעװױגן אַביסל שפּײז, האָט ער שױן געהעכערט דעם פריערדיקן פּרײז. אָפטמאָל האָבן די סוחרים גאָר פאַרשלאָסן די קראָמען און אַנטלאָפן פון זײערע קונים. יעדער שעה נישט האַנד ילען לען האָט אַרײנגעבראַכט פילפאַך מער, װי דאָס פאַרקױפן. די פױערים און די פּױערטעס האָבן זיך אַװעקגעזעצט אױף זײערע זעק קאַרטאָפל, װאָס זײ האָבן געבראַכט אין שטאָט אַרײן, און געטריבן די װײבער מיט די בײטשן :

— אַװעק, אַװעק, מיר האָבן גאָרנישט צו פאַרקױפן ! געגאַנגען !

און די פאַבריקן האָבן נישט אױפגעהערט אַרבעטן, צו דרײ שיכטן אַ טאָג. מען האָט די סחורות געכאַפּט פון די הענט אַרױס, צי מען האָט יאָ געדאַרפט, צי נישט. דאָס גאַנצע לאַנד איז משוגע געװאָרן פאַר סחורות.

אַ כישוף האָט אַלעמען אַרומגעכאַפּט, אײנער האָט מיטגעשלעפּט דעם צװײטן. פאַבריקאַנטן האָבן גענומען קרעדיטן אין די בענק, נישט רעכענענדיק װיפל און אױף װאָסערע פּראָצענטן. ביז זײ האָבן אומגעקערט, האָבן זײ אָפּגעגעבן אַ הונדערטסטל טײל דערפון, װאָס זײ האָבן געליען. סוחרים האָבן די סחורות בײ די פאַבריקאַנטן צעכאַפּט, גענומען װיפל נאָר מען האָט זײ געװאָלט געבן, װײל מיט יעדן טאָג זענען די סחורות געשטיגן.

די ברידער אַשכנזי

די פױערים, אַרבעטער, אָנגעשטעלטע, די גאַנצע באַפעלקערונג האָט געאײלט די סחורות אין די קראָמען אױסצוקױפן : מען האָט מורא געהאַט לאָזן ליגן איבערנאַכט די פּאַפּירענע מאַרקן אין די קעשענעס. די אַרבעטעןזענען געװען באַשעפטיקט אין די פאַבריקן, די קרעמער האָבן געלײזט און באַשטעלט שיך בײ די שוסטערס, קלײדער בײ שנײדערס. אײנער האָט געטריבן דעם צװײטן. מען האָט געלעבט אַ װילד פּאַפּירן-לעבן, אָן חשבון און אױסרעכענונג, אָן זין און גרענעץ. די פאַרכישופטע קײט האָט אַלעמען אַרומגענומען.

פון שטעט און שטעטלעך זענען קונים געקומען, מיט באַנען און פורן, מיט אױטאָמאָבילן און דאַמפערס. מען האָט געהאַנדלט און. געװאַנדלט, געטױשט, געביטן. אין די באַנק-הײזער זענען די באַנקירן גאָרנישט פון די טעלעפאָנען אָפּגעטרעטן... זײ האָבן גערעדט מיט גאָר דער װעלט, פעסטגעשטעלט קורסן, געקױפט, פאַרקױפט, געהױבן, געװאָרפן, נאָטירט. אױף די טראָטואַרן זענען די אָרעמע טױשער אַרומגעלאָפן, געביטן אױסלענדישע געלטער, געמעקלערט, אַ װאַנט מיט אַ װאַנט צונױפגעפירט.

די צײטונגען האָבן נישט אױפגעהערט אַרױסצולאָזן נײע אױסגאַבעס מיט די נײעסטע קורסן, װאָס די צײטונגס-ײנגלעך האָבן מיט קולות אױסגערופן. די רעגירונג האָט נישט אױפגעהערט דרוקן די מאַרקן, אױפן ערגסטן פּאַפּיר, װאָס זי האָט געהאַט, און פאַרגרעסערט די נולן אױף די באַנקנאָטן, פון מאַרקן טױזנטער געמאַכט, פון טױזנטער — מיליאָנען. אָרעמעלײט האָבן אַ טױזנטער-באַנקנאָט צוריקגעװאָרפן אין פּנים, װען מען האָט זײ אַזעלכן צוגעװאָרפן אַ נדבה.

די פּראָפעסאָרן און עקאָנאָמיסטן האָבן שװאַרץ-זעערישע אַרטיקלען אין די צײטונגען געשריבן װעגן אָפּגרונט, צו װעלכן דאָס לאַנד גײט. די אַנטיסעמיטישע בלעטער האָבן אױף די ייִדן געהעצט, אַז זײ װאַרפן דאָס דאָס פּױלישע געלט. אױף די מערק און באַזאַרן, אױף אַלע פּאַרקאַנעס און אָפּגעשײלטע מױערן, װוּ דאָס אָרעמע פאָלק קומט, האָבן זײ גרױסע פּלאַקאַטן אױסגעקלעפּט מיט שפּאָט-צײכענונגען אױף די ייִדישע באַנקירן, װי גיריקע, מיט געבױגענע נעזער װי די שנאָבלען, מיט גראָבע ליפּן און געקרײזלטע האָר זיצן זײ בײ גרױסע געלט-זעק, פּאַקן גאָלד אַרײן אין זײ, טרעטנדיק די פּױלישע מאַרקן מיט די דיקע פיס. די אַרבעטער און װײבער האָבן זיך בײ די צײכענונגען אָפּגעשטעלט, געשפּיגן און געשאָלטן. אָפטמאָל זענען זײ אַ ייִדישן אַלטװאַרג-הענדלער באַפאַלן און אים די שמאטעס פון זאַק אַרױסגעטרײסלט, כדי נוקם צו זײן זיך אין די זעק מיט גאָלד, װאָס די ייִדן זאַמלען אין פּױלן. די פּאָליציאַנטן האָבן מיט די גומענע שטעקעלעך געטריבן די צעיאַכמערטע געלט-מעקלערלעך אין גאַס, אַרעסטירט זײ. די צעשראָקענע פּאַרשױנדלעך מיט די פאַרקאַשערטע היטעלעך און צעפלאַטערטע פּאָלעס האָבן געװאָרפן אומגעצײלט די געלטער פון זײערע קעשענעס, כדי נישט אַרײנצופאַלן אין טורמע. דאָס האָט דער

דיברידעראַשכנזי

װאָיעװאָדע געװאָלט צעטרײבן די, װאָס װאַרפן דעם פּױלישן מאַרק. אָבער דער געפאַלענער מאַרק האָט זיך דערמיט נישט געהױבן. די פּריצים פון די גיטער, די דעפּוטאַטן אין סײם, די מיניסטאָרן, אַלע האָבן זײ גרױסע קרעדיטן אין די מלוכה-בענק גענומען, פאַר זײ לאַנד אײנגעקױפט, הײזער אױס-י געבױט, קאַרעטן און פערד אײנגעהאַנדלט, און אָפּגעגעבן האָבן זײ דער מלוכה שפּעטער װערטלאָזע מיליאָנען, װאָס זענען נישט װערט געװען דאָס פּאַפּיר, אױף װעלכן מען האָט זײ געדרוקט.

קײנער האָט דעם תּוהו-ובוהו נישט געקאָנט אײנשטילן, מורא געהאַט אָפּצושטעלן. װי לאַנג דאָס משוגעת האָט געהאַלטן, האָבן די מענטשן געלעבט, געדרײט זיך, אײנער דעם אַנדערן מיטגעשלעפּט. אין משוגעת האָט מען געאַרבעט, הײזער אױסגעבױט, קינדער חתונה געניאַכט, דורות אױף דער װעלט געבראַכט. די פּאַפּירענע קײט האָט געהאַלטן. מען האָט געװוּסט, אַז זי װעט זיך מוזן ענדלעך צערײסן און אַלץ װעט זיך פונאַנדערפאַלן. אָבער אָפּשטעלן זי האָט מען מורא געהאַט. מען האָט געציטערט פאַר דעם חורבן, װאָס װעט קומען, מען האָט געװאָלט גײן אין פאַרבלענדעניש.

די אײנציקע, װאָס האָבן זיך נישט מיטגעדרײט מיטן רעדל, זענען געװען די אַרבעטער, די באַלמעלאָכעס. כאָטש מען האָט זײ אַלע װאָך געהעכערט די לױנען, האָבן זײ ביז דעם לױן-טאָג פאַרלױרן פון זײערע געהאַלטן. מיט פולע קעשענעס פּאַפּירלעך און מיט לײדיקע מאָגנס אין די קערפּערס האָבן די װײבער געלאָזט זיך אױף די מערק באַלד אינדערפרי, אָבער זײ האָבן צוריקגעבראַכט לײדיקע קױשלעך. גאָרנישט איז געװען צו קריגן פאַר די פּאַפּירלעך, װאָס האָבן איבער דער װאָך פאַרלױרן זײעױקלײנעם קלײנעם װערט. צעטומלטע פון די ריזיקע סומען, װאָס זענען אין זײערע קעפּ נישט געקראָכן, מיט קללות אין די מײלער, זענען זײ אַהײמגעגאַנגען צו די הונגעריקע מאַנען און קינדער.

אױפן באַלוט האָבן די װעב-שטולן נישט אױפגעהערט קלאַפּן, אפילו אין די נעכט האָבן זײ זיך נישט אָפּגעשטעלט. װי די פליגן אין די שפּינװעבס, זענען די מענער, װײבער און קינדער פאַרפּלאָנטערט געװען אין די שטולן, געאַרבעט, פון די כוחות זיך אַרױסגעיאָגט, כדי אָפּצונעמען װאָס מער מאַרקן פאַר די אױסגעאַרבעטע קעטעס. אָבער װאָס מער די באַלו - טער מענטשן האָבן זיך פון די כוחות אַרױסגעשלאָגן, װאָס מער זײ האָבן אַרבעט אַרײנגעלײגט, אַלץ מער זענען די פּאַפּירלעך, װאָס זײ האָבן פאַר דער אַרבעט אָפּגענומען, װערטלאָזער געװאָרן, ביליקער. פון די אַלע מיליאָנען איז נישט געװען פאַר װאָס שבת צו מאַכן. די שבתדיקע אױסגענײטע טישטעכלעך האָבן נישט קײן חלות איבערגעדעקט אין די שבתיס, נאָר שװאַרצע ברױטן. אױך קײן װײן איז צום קידוש נישט געװען. אַ הערינג איז דער עונג-שבת געװען בײ די אָרעמע װעבער-טישן.

טוביה האָט, װי שטענדיק, אַרױסגעלאָזט פּראָקלאַמאַציעס, גערעדט,

די ברידער אַשכנזי

אױפגעװיזן מיט שכל, װי אױפן חשבון פון די אַרבעטנדיקע הוליען די פאַרמעגלעכע, װי פאַר נישטיקע פּאַפּירלעך קױפן די באַזיצער דעם שװײס און בלוט פון די אָרעמע. די פּאָליצײ האָט די פּראָקלאַמאַציעס אױף די װענט אָפּגעריסן, די קלעפּער אין די טורמעס אײנגעזעצט. דער אַמאָליקער זשאַנדאַרמען-פּאָלקאָװניק קאָניצקי, װאָס איז בײ די רוסן פון קאַטאָליציזם צו פּראַװאָסלאַװיע איבערגעגאַנגען, כדי צו קריגן אַ גוטע שטעלע אין דער פּאָליטישער פּאָליצײ, איז איצט צוריק פון דער פּראַװאָסלאַװיע צום קאַטאָליציזם איבערגעגאַנגען, מיט הײליק װאַסער זיך אָפּגעשפּריצט און געאַרבעט אין דער פּױלישער פּאָליטישער פּאָליצײ, אונטער דער מאַכט פון די, װאָס ער האָט אַמאָל אין לאָדזש אין די טורמעס אַרײנגעפּאַקט. אין דעם אײגענעם קאַבינעט, װוּ אַמאָל איז געהאַנגען דער קאָפּ פון רוסישן צאַר, איז איצט געהאַנגען דער קאָפּ פון דעם, אױף װעלכן קאָניצקי האָט זיך מיט זײנע זשאַנדאַרמען און אַגענטן אַרומגעיאָגט. אונטער אָט דעם קאָפּ איז ער געזעסן, קאָניצקי, און אױסגעפאָרשט מיט זײנע אײגענע פּסיכאָלאָגישע מעטאָדן די שונאים פון דער נײער הערשאַפט. די אײנגעשפּאַרטע האָט ער געהײסן שלאָגן, די שװאַכערע האָט ער מיט האָניקרײד, מיט מאַרקסיסטישע ציטאַטן אױף זײן זײט געזוכט צו געװינען, כדי צו מאַכן פון זײ אַגענטן און פּראָװאָקאַטאָרן. ער האָט טוביהס לײט גערײניקט װי אַמאָל. קײן שום זאַך האָט זיך נישט געביטן אין דער שטאָט פון רױך, עיפּוש, געלט און צאָרן.

אין אַשכנזיס פאַבריקן האָבן די קױמענס מער װי אין אַלע אַנדערע גערױכערט די הימלען. גרילציקער װי אומעטום האָבן די סירענעס געריסן זיך אין די פאַרטאָגן די נײע מאַשינען האָבן שנעלער װי אין אַלע אַנדערע פאַבריקן געאַרבעט, סחורות אַרױסגעשפּיגן. אָבער אַשכנזי האָט נישט געפילט דאָס גליק פון נײעם קעניגרײך. די קרױן האָט נישט געגלעט דעם קאָפּ פון קעניג, נאָר געשטאָכן װי אַ דערנער-קראַנץ.

ער האָט געזען, אַשכנזי, צו װאָס דאָס לאַנד גײט, צו װאָסער אָפּגרונט מען קײקלט זיך אַראָפּ, נײן, דאָס קלאַפּערײ פון די מאַשינען האָט אים נישט פאַרקלאַפּט דעם קאָפּ זײנעם, דעם אָפענעם און װײט-זעענדיקן. דאָס פײפן פון די סירענעס האָט נישט פאַרטומלט זײן מוח. ער האָט געזען, אַז די פּאַפּירענע קײט װעט מוזן פּלאַצן, איבעררײסן זיך, װײל פּאפּיר קאָן נישט לאַנג האַלטן, האָט קײן האַפט נישט. ער האָט געװוּסט, אז דער יום-הדין װעט מוזן קומען, װען מען װעט דאַרפן צאָלן פאַר דעם אומזיניקן לעבן, װאָס מען פירט, אַז פאַר די זינד פון די רשעים װעלן לײדן די גערעכטע. װי תּמיד, אַ געשעפטסמאַן, און אַ סוחר דאַרף אין זינען האָבן געשעפט. אָבער געזען האָט ער, אַז צום אומגליק, װעלן אין דער אמתן נאָר זײ אַלײן כאַפּן פיש אין װילדן מבול. זײן פון די גערעכטע, אײף װעמעס פּלײצעס עס װעלן פאַלן די זינד פון די אומגערעכטע.

648

די ברידער אַשכנזי

ער האָט געהאַט אַן אױג אױף דעם, װאָס עס טוט זיך. בײ די אַלע געשרײען און געװאַלטן, װאָס די דעפּוטאַטן, מיניסטאָרן, גרױסע לײט און מאָראַליזירנדיקע פּובליציסטן װאַרפן אױף די פאַבריקאַנטן, די אױסנוצער פון לאַנד, װעלן אין דער אמתן נאָר זײ אַלײן כאַפּן פיש אין װילדן מבול. זײ, די אַלע פריצים, דירעקטאָרן, פירער פון די מלוכהשע געזעלשאַפטן און קאָאָפּעראַטיװן, לײען דאָס די ריזיקע קאַפּיטאַלן בײ דער רעגירונג, פאַר װאָס זײ װעלן אָפּצאָלן שפּעטער מיט די װערטלאָזע פּאַפּירלעך. פאַר אָט די הלװוּת בױען זײ אױס הײזער און פאַבריקן, קױפן פעלדער און װעלדער, באַרױבן דאָס לאַנד.

אַנדערש איז עס מיט די פאַבריקאַנטן, די סוחרים. זײ קריגן בלױ ן צוגעװאָרפן אַ בײן. די סמעטענע נעמען אַראָפּ די, װאָס זיצן אַלײן בײ דער שיסל. זײ אַרבעטן, די פאַבריקאַנטן, זשױבן געלט, אָבער דער חשבון װעט קומען, מ'װעט דאַרפן אָפּצאָלן פאַר װאָל און בײנװל נישט אין די װערטלאָזע פּאַפּירלעך, נאָר אין גוט אױסלענדיש געלט. און קײן געלט װעט נישט זײן.

ער האָט אײנגעזען, אַשכנזי, אַז זײן געשעפט מיט די ענגלענדער, װאָס ער האָט אַזױ קלוג אױסגערעכנט, האָט געטױגט פאַרן טײװל. ער האָט גערעכנט מיט לאָגיק, מיט מענטשלעכן פאַרשטאַנד. אָבער אין צײט פון משוגעת איז קלאָרקײט אַן אומזין. צװישן בלױז משוגעים איז אַ קלאָרער נישט בײם שכל. ער האָט אױסגעמיטן די הײמישע גענג, געלאָזט זיך אױף זײן װעג, אױף זעלבסטשטענדיקײט, אַלײן צו בױען זײן װערק. ער האָט קײנמאָל נישט געהאַלטן פון קײן שותפים, װײל ער האָט אַלעמאָל געגלױבט, אַז מיט אײגענע כוחות דאַרף אַ מענטש גײן. אין גאַנצן לעבן זײנעם האָט ער זיך אַזױ געפירט און די רעזולטאַטן זענען שטענדיק געװען גוטע. װאָרעם אַזױ זאָגט דער שכל הישר. אָבער דער גלײכער שכל איז גוט געװען פריער, האָט זיך אַשכנזי אַרומגעזען, װען די װעלט איז געװען װעלט און סוחרים זענען געװען סוחרים. איצט האָט זיך אַלץ איבערגעקערט, אַלץ גײט מיטן קאָפּ אַראָפּ און מיט די פיס אַרױף. נישט דער שכל, דער װײטער קוק האָט צו זאָגן, נאָר דער צופאַל, אומזין און משוגעת. פאַרקערט, װאָס מער עמעצער איז אַן עיקש, אַ צעדרײטער קאָפּ, אַ פּלוט, אַלץ בעסער מאַכט ער. און װאָס מער מען רעכנט, מען בױט אױף פעסטע גרונטזײלן, אַלץ מער פאַלט מען דורך.

אַשכנזי האָט נישט געהאַט קײן רו אין זײן גרױסן קאַבינעט, װאָס איז פול געװען מיט באַװעגונג. ער האָט זיך נישט געקאָנט אַרױסציען פון דעם תּוהו-ובוהו, כאָטש ער האָט עס געװאָלט. ער האָט גלײך געזען, אַז דאָס בעסטע װאָלט געװען פאַר אים באַצײטנס אַרױסצוציען זיך פון משוגעת, אָפּצושטעלן די פאַבריק, װאָס טראָגט זיך װי אַ הפקרדיקע שיף אױף די צעיושעטע כװאַליעס פון מבול, צום אײגענעם אומקום.

די ברידער אַשכנזי

649

דאָס בעסטע איז אין אַזאַ פאַל אָפּצושטעלן די שיף, דעם אַנקער פאַרװאַרפן און לאָזן זי װאַרטן ביז דער שטורעם װעט אַריבער. אָבער ער האָט נישט געקאָנט אָפּשטעלן זיך. דאָס משוגעת האָט אים מיטגעשלעפּט קעגן זײן װילן. מען האָט טױזנטער אַרבעטער נישט געקאָנט אָפּואָגן און אַרױסװאַרפן. זײ װאָלטן אים די פאַבריק צעטראָגן, אַ לעבעדיקן פון די הענט נישט אַרױסגעלאָזט. און דער װאָיעװאָדע װאָלט זיך נישט שטאַרק אָנגענומען פאַר אים. אַלע װאָלטן זיך אַרױפגעװאָרפן אױף אים, די פאַראײנען, די סאָציאַליסטישע װי די קריסטלעך-סאָציאַלע, די פּרעסע, די ליבעראַלע װי די אַנטיסעמיטישע, אַפילו די ייִדישע רעװאָלוציאָנערן, כאָטש ער האַלט נישט קײן ייִדן אין פאַבריק, אַלע, װער עס האָט נאָר אַ האַנט און אַ פוס, און מער פון אַלע דער װאָיעװאָדע, װאָס װיל זען זײן בלוט, װיל אים אין אַ לעפל װאַסער דערטרינקען. עס איז מעגלעך אַפילו, אַז די רעגירונג װאָלט גאָר איבערגענומען די פאַבריק, כדי זי זאָל זי לאָזן װײ - טער אין גאַנג. נישטאָ מער קײן רעכט אין דעם נײעם לאַנד בײ די נײע הערשער. מען טוט װאָס מען װיל. אַ מענטש איז נישט מער באַלעבאָס איבער זײן פאַרמעגן, װי דאָרט אױף דער צװײטער זײט בײ די רוסן. נאָר אָנשטאָט רױבן דאָס אָנגערױבטע בײ אַלעמען, װי מען מאַכט עס אין רוסלאַנד, רױבט מען דאָ דאָס אָנגערױבטע בײ די ייִדן, כדי עס אַװעקצוגעבן די גױים. זײ קוקן נאָר אױס אױף דער מינוט אַרײנצוקריגן זיך צו אים אין קיניגרײך, װאָס רײסט זײ די אױגן. די מינדסטע צוטשעפּעניש זוכן זײ. אמת, דאָס געזעץ איז אױף זײן זײט, יעדער קאָן טאָן מיט זײן פאַרמעגן װאָס ער װיל, אָבער דאָס איז בלױז אױפן פּאַפּיר. דערװײל, ביז װאָס װען, ביז ער װעט זיך דערשלאָגן צו די געריכטן, ריכטער, װעלן אים די אױגן פון קאָפּ אַרױסקריכן. עס װעט זײן דאָס אײגענע װי מיטן פאַלאַץ. גרינג איז אַרױסצוגײן, אָבער שװער איז צוריק אַרײנצוקומען.

נײן, ער האָט נישט געקאָנט קעגנשטעלן זיך דעם מבול פון משוגעת, װאָס האָט זיך אַראָפּגעלאָזט אױף דעם לאַנד. קעגן זײן װילן, האָט ער געמוזט לאָזן גײן זײן שיף אױף די צעיושעטע כװאַליעס, לאָזן זי גײן װוּ זי װיל, בין זי װעט זיך אָנשלאָגן אין אַ פעלן און צעשמעטערט װערן. דרײ שיכטן אַ טאָג האָט די פאַבריק געאַרבעט, געװאָרפן סחורות פון זיך, כדי אַרײנצוברענגען צוריק װערטלאָזע פּאַפּירלעך.

סוחרים האָבן אים געטרײסט :

— לאָזט דעם הלוך ילד'ן, הער פּרעזעס, — האָבן זײ אים געזאָגט. — אפשר װעט זיך אױסלאָזן צום גוטן. דערװײל לעבט מען און עס רודערט זיך. אױף מאָרגן זאָל גאָט זאָרגן.

אָבער אַשכנזי האָט די האָפערדיקע רײד נישט אױפגענומען. ער האָט זיך קײנמאָל נישט איבעריק פאַרלאָזט אױף בטחון. דאָס האָט דער שװער זײנער, ר' חײם אַלטער, געהאַלטן אַ װעלט דערפון. אַשכנזי האָט עס גע-

650

די ברידער אַשכנזי

לאָזט פאַר אַנדערע, פאַר פױלאַקעס און בטלנים. אױך איצט האָט ער דערין נישט געגלױבט. ער האָט געזען די קאַטאַסטראָפע, דאָס אומגליק, װאָס רוקט. זיך אָן, װי אַ קאַפּיטאַן זעט די הפקרדיקע שיף זײנע, איבער װעלכער ער האָט פאַרלױרן דעם קאָנטראָל. קײן בטחון װעט דאָ נישט העלפן. פון מבול װעלן אַרױס די, װאָס האָבן געבױט אױף לופט-שלעסער, װאָס האָבן געכאַפּט, געלאַפּט, גענומען בײ װעמען עס האָט זיך געלאָזט, אָן דין און חשבון. זײ, די אַלע לופט-קעפּ, אױך די אַלע, װאָס האָבן אַ צד בײ דער שיסל, פּראָטעקציעס אַלערלײ בײ די מלוכה-בענק, אָדער מיט שבת-גױים זיך באַזאָרגט, זײ װעלן אָפּלעקן אַ בײן, רײך װערן אױף דעם חשבון פון די קרעדיטן, װאָס זײ נעמען אין פאַר װעלכע זײ װעלן אָפּגעבן שטיקלעך פּאפּיר. די סאָלידע, די אַלטע גװאַרדיע, די װאָס האָבן געבױט אױף אַ פעסטן גרונט, װעלן צעריבן װערן, אָפּגעשװישט װערן פון אױבערפלאַך.

פּונקט װי אַמאָל, װען דאָס קלאַפּן פון דער פאַבריק פלעגט אָנפילן זײנע אױערן מיט גליק, װײל יעדער קלאַפּ האָט אױסגעמינצט פאַר אים גאָלד, אַזױ האָט יעדער קלאַפּ אָנגעפילט אים איצט מיט טרױער, אױסגעקלאַפּט נאָך אַ נאָגל צי דער מטה זײנער, אין װעלכער ער װעט װערן באַגראָבן. דאָס שרײען פון די סירענעס האָט אױסגערופן זײן סוף.

דאָך איז ער נישט אָפּגעטרעטן פון פאַבריק-קאַבינעט זײנעם, טאָג און נאַכט דאָרט אָפּגעזעסן. און אַפילו פאַרטאָג, װי נאָר די סירענעס האָבן גענומען פײפן און װעקן פון שלאָף, איז אַשכנזי אַרױס פון בעט, צוגלײך מיט אַלע אַרבעטער, און געאײלט צו דער אַרבעט. דאָס װײב זײנס, די האלב-געלײמטע און קראַנקע, האָט אים אָפּגעהאַלטן.

— מאַקס, ליג נאָך אַביסל, רו דיך אױס, — האָט זי אים געבעטן. — די גאָלדענע געשעפטן, מ'שטײנס געזאָגט, װעלן נישט אַנטלױפן. היט דיר אָפּ דאָס געזונט.

— איך קאָן נישט אײנליגן, — האָט אַשכנזי געענטפערט, און אַ זיפצנדיקער און צעבראָכענער אָנגעטאָן די קלײדער אױף זײן אױסגעדאַרטן גוף.

דער קאַמערדינער האָט, װי אַמאָל, זײער פײערלעך אױף אַ זילבערנער

טאַץ צוגעטראָגן זײן הער דעם פרישטיק, אַ פרישטיק פון אַלעם גוטן, אָבער אשכנזי האָט דערפון בלױז אַ דאַר שטיקל געטריקנטע חלה גענומען, אַ פענעצל די גרױס, און אַ האַלב גלאָז מילד. דער קעניג פון לאָדזש האָט געקאָנט פאַרצערן בלױז אַזױפיל, װיפל מען גיט אַן אָרעמאַן אַ נדבה. זײן אױסגעדאַרטער קערפּער האָט זיד, נאָך די פעטערבורגער טעג, אָפּגעװױנט פון שפּײז. זײן אײנגעשרומפּענער מאָגן האָט קײן זאַך נישט פארדײעט. אױפגעהאַלטן האָבן אים די אַרבעט, די טראַכטענישן אין די זאָרגן, די אײנציקע שפּײזן, װאָ,ס האָבן אים גענערט און לעבנס-כוחות געגעבן צו טראָגן זיך אױף זײנע קנאָכיקע פיס, צו יאָגן און צו טרײבן.

די ברידער אַשכנזי

קאַפּיטל פיר און צװאַנציק

פּונקט װי אין די מסחרים, אַזױ אױך אין זײן נײעם לעבן, האָט אַשכנזי גערעכנט, אָבער זיך פאַררעכנט.

ער האָט אַלע געטאָן אָנצוהױבן זײן לעבן אױפסנײ, אַזױ װי ער האָט דאָס אױסגערעכנט פיל מאָל אין די ערשטע אומגליקלעכע טעג פון זײן לעבן, צום ערשט אױפן געלעגער פון זײן רעקװיזירט הױז אין פּעטערבורג, דערנאָך אין קעלער, שפּעטער אין די זיבן טעג פון דער שבעה, װען ער איז געזעסן בענקעלע בײ בענקעלע מיט גערטרוד זײן טאָכטער נאָך דעם אומגעקומענעם צװילינגס-ברודער זײנעם. זי איז געבליבן אַלײן, די טאָכטער זײנע. אַלײן מיט אַ קינד און מיט דער מוטער אױף דער װעלט. צוליב אים, צוליב זײן רעטונג, איז זי אַן אלמנה געבליבן. און ער האָט איר אָפּגעצאָלט, אַשכנזי, פאַר אַלע צײטן אָפּגעצאָלט. אױך דעם זון זײנעם, איגנאַצן, האָט ער אַראָפּגעבראַכט פון דער פרעמד, כדי צו זײן צו אים אַ פאָטער, אַ היטער און שיצער. פּונקט װי זײנע קינדער, װאָס ער האָט אַ גאַנץ לעבן פאַרלאָזן און איצט אָפּגעצאָלט זײ פאַר אַלעמען, האָט ער אױך דינהלען געװאָלט אָפּצאָלן איצט פאַר אַלע עװלות זײנע, כדי אין די לעצטע יאָרן צו פאַרריכטן דאָס, װאָס ער האָט אַ גאַנץ לעבן צעשטערט. אָבער די שטוב, װאָס ער האָט אַזױ אומברחמנות אַמאָל צעבראָכן, האָט זיך נישט געלאָזט צוריק צוזאַמענשטעלן. קײן שום קלעפּעכץ האָט נישט געהאַלטן די צעבראָכענע שאַרבנס, װאָס אַשכנזי האָט געפּרוּװט צוזאַמענקלעפּן.

גלײך װי ער האָט צוריקגעקריגן דעם פּאַלאַץ זײנעם, האָט ער געװאָלט אַרײננעמען די טאָכטער צו זיך. נישט פאַר זיך האָט ער געדאַרפט דעם פּאַלאַץ, פאַר װעלכן ער האָט אַזױ פאַרביסן געקעמפט אים צוריקצוקריגן. ער איז אַלעמאָל געװען פרעמד אין אים, מער נאָך איצט, אױף זײנע פריצײטיק אַלטע און צעבראָכענע יאָרן. די גרױסקײט פון די זאַלן, די לײדיקײט פון די פיל שטובן, האָט אים דערדריקט, נאָך קלענער געל מאַכט װי ער איז געװען. פּוסטער פון אַלע איז געװען דער גרױסער טיש אין עס-זאַל, אַרום װעלכן בײדע, ער און זײן װײב, זענען געזעסן. עלנטע, מידע, זענען זײ בײדע געזעסן בײם ריזיקן טיש, צו װעלכן די דינער האָבן אױף זילבערנע טאַצן פײערלעך שפּײזן צוגעטראָגן, קױם פאַרזוכט עפּעס און געשװיגן, קײן װאָרט נישט אַרױסגערעדט צו זיך. גאָרנישט איז געװען װעגן װאָס צו רעדן.

אַשכנזי האָט געװאָלט האָבן די טאָכטער בײ זיך, זי זאָל אַרײנטראָגן װארעמקײט און הײמישקײט אין דער פּאַלאַצישער קאַלטקײט. אױך האָט ער געװאָלט האָבן זײן אײניקל, די קלײנע פּריװע, װאָס האָט נאָך זײן אַמאָליקער שװיגער געהײסן. װי אַ גלאָק פון אַ פרײלעכן שליטן אין אַ קאַלטן

652

די ברידער אַשכנזי

אײנזאַמען פאַרשנײטן װעג, האָט געקלונגען דאָס געלעכטער פון דער קלײנער, װען זי פלעגט אַרײנקומען אין די גרױסע פּאַלאַץ-שטובן. סײ אַשכנזי אַלײן, סײ דאָס װײב זײנס, די האַלב-געלײמטע קינדערלאָזע פרױ, האָבן געבעטן בײ גערטרודן, זי זאָל אָפּלאָזן איר הױז, װאָס זי האַלט, און איבערציען זיך אין פּאַלאַץ אַרײן, זײן צוזאַמען, גערטרוד האָט נישט געװאָלט. מאַקס אַשכנזי האָט זיך משער געװען, אַז דאָס װיל זײן טאָכטער נישט אַריבערקלײבן זיך צו אים צוליב דער מוטער, און ער האָט זיך איבערגערעדט מיט זײן װײב, אָפּצוגעבן אַ באַזונדערן שטאָק פאַר דער טאָכטער און מוטער. פרױ אַשכנזי איז אײנגעגאַנגען דערױף. זי האָט גאָרניטש געהאַט קעגן דער פריערדיקער פרױ פון איר מאַן. בײדע זענען זײ שױן געװען אין די יאָרן, װען װײבערשע שנאה צוליב אַ מאַן פאַרשװינדט און בלױז אַ געפיל פון פרײנטשאַפט קומט אָן, צו האַלטן זיך צוזאַמען. אַשכנזי האָט געלאָזט װיסן גערטרוד זײן טאָכטער, געבעטן זי, זי זאָל זיך איבעררעדן מיט דער מוטער. אָבער סײ גערטרוד, סײ דינהלע האָבן נישט געװאָלט אַריבערקלײבן זיך פון זײער װױנונג אין פּאַלאַץ אַרײן. אַשכנזי האָט זײ געשיקט געלט, אַ סך געלט, עס זאָל זײ גאָרנישט פעלן אין זײער הױז. אױך האָט ער די געשעפטן פון ברודער זײנעם פאַרזאָרגט, כדי פון גערטרודן יעדער עול אַראָפּצונעמען. אָבער קומען צו אים אין פּאַלאַץ אַרײן האָט זי נישט געאײלט זיך.

צװישן פאָטער און דער מוטער האָט זי שטענדיק אױסגעקליבן די מוטער. זי האָט אױפן פאָטער רחמנות געהאַט איצט, געזען זײן עלנט, אָבער קײן ליבשאַפט צו אים האָט זי נישט געפילט. דאָס, װאָס דער פאָטער האָט פאַר אַלע יאָרן אָפּגעפרעמדט, אױסגעװאָרצלט יעדער פאָטערלעכן געפיל בײ איר, דאָס האָט מער נישט געקאָנט צוריקקומען. שטילערהײט האָט זי אפילו געפילט אַ װידערװילן צו אים. צוליב אים איז דאָס איר מאַן אומגעקומען. תּמיד האָט ער איר נאָר צרות פאַרשאַפט, טרױער אַנשטאָט פרײז, און אױך װען ער האָט שױן געװאָלט פרײד ברענגען, האָט ער אומגליק געבראַכט אױף איר קאָפּ. זי איז געװען נישט פרום, אָבער אבערגלױבע - ריש, געגלױבט אין מזל. פון אַלע מאָל איז איר פאָטער איר בײזער גײסט געװען. צום לעצט האָט ער איר גאַנץ גליק צעשטערט. זי האָט אים נישט אױסגערעדט. זי האָט געזען זײן פינצטער מזל. דאָס לעבן אַלײן האָט אים אָפּגעצאָלט פאַר זײן אומזיניק פירן זיך. פאַראַן גערעכטיקײט אױף דער װעלט. זי האָט רחמנות געהאַט אױף אים, אָבער קײן ליבשאַפט בײ זיך צו אים האָט זי נישט געקאָנט אַרױסקריגן. װיפל זי האָט זיך נישט געמיט, האָט זי גאָרנישט געקאָנט אױפװעקן קײן װאַרעמקײט אין איר האַרץ צו דעם, װאָס האָט זי געבױרן.

די מוטער אַלײן פלעגט זי מוזן טרײבן, זי זאָל נעמען דאָס קינד און אַריבערגײן אַמאָל צום פאָטער.

— פאַרגעס נישט, טאָכטער, אַז ער איז אַ טאַטע, — האָט זי זי גע-

די ברידער אַשכנזי

שטראָפט. — ער האַלט אין אײן טעלעפאָנירן, אַפילו דעם אױטאָמאָביל האָט ער צוגעשיקט.

אַשכנזי האָט אַלע געשעפטן אַװעקגעלײגט, װען די טאָכטער איז צו אים געקומען. ער האָט איר מתנות געקױפט, צום האַרץ זי צוגעדריקט. די קלײנע פּריװע האָט ער אױף די דאַרע קני גענומען און געהױדעט, אױף דעם טעפּעך זיך מיט איר אױסגעלײגט און װי אַ הונט געבילט, צום פאַרגעניגן און געלעכטער פון קינד. ער האָט איר אױך אַ סך מתנות געגעבן, יעדן טאָג אַנדערע צוגעשיקט מיטן דינער. דאָס, װאָס ער האָט קײנמאָל נישט געגעבן זײנע אײגענע קינדער, האָט ער איצט געגעבן דעם אײניקל זײנעם. אױך די אַלטע פרױ זײנע האָט די קלײנע אַרומגענומען מיט די האַלב-געלײמטע הענט, אױסגעקושט איר די פּולכנע הענטלעך, יעדער לאָק אין קאָפּ. אָבער די קלײנע האָט נישט געקלעפּט צו די נײע זײדע און באָבע.

נאָך פּוסטער פלעגט װערן אין פּאַלאַץ נאָך זײער אַװעקגײן.

אַשכנזי האָט אַראָפּגעבראַכט דעם זון זײנעם. ער האָט אים געלט געשיקט קײן פּאַריז, מיט בריװ פאַרװאָרפן, ער זאָל קומען צו פאָרן קײן לאָדזש. נאָך לאַנגע בקשות איז דער זון געקומען. אָבער אַשכנזי האָט אים נישט דערקענט. פאַר אים איז געשטאַנען אַ מאַן אַ רײפער, אַ צעװאקסענער, קײן האָר נישט פון דעם ייִנגל פון די אַמאָליקע יאָרן. גאָרנישט איז געװען אין אים פון פאָטער. אױך די שטימע זײנע איז געװען אַ גראָבע און אַ פרעמדע. ספּעציעל איז זי פאַרגרעבט געװען אין מיליטער, װוּ ער האָט געדינט אין מלחמה-צײט. אַשכנזי האָט זיך געשטעלט אױף די שפּיץ פינגער, כדי צו דערגרײכן מיט די ליפּן צום זונס באַקן, װאָס ער האָט װאַרעם אױסגעקושט. אָבער דער זון זײנער האָט אים קױם מיט די ליפּן אָנגערירט די אײנגעשרומפּענע באַק און געהאַלטן זיך אַזױ פרעמד, װי ער װאָלט גאָרנישט זיך אָנגעקערט מיט דעם קלײנעם אײנגעשרומפּענעם מאַן. אַפילו די שפּראַך, דעם שטוביקן דײטש, האָט ער נישט רעכט געדענקט און גערעדט פראנצױזיש, װאָס דער פאָטער האָט קײן װאָרט נישט פאַרשטאַנען. דער זעלנער איז אים געלעגן אין יעדער באַװעגונג. אַ שראַם פון אַ מעסער האָט דורכגעשניטן אַ האַלב פּנים זײנס, צוגעבנדיק אים פרעמדקײט און גױאישקײט.

— אױפן פראָנט געכאַפּט, — האָט ער געזאָגט מיט אַ געלעכטער, װי ער װאָלט זיך פון עפּעס זײער אַ פרײלעכער צײט דערמאָנט. — אָרנטלעך דורכגעהאַקט.

אַשכנזי האָט זיך דערפילט אָפּגעשטױסן פון דעם פרעמדן מאַן. נאָך פרעמדער האָט ער זיך דערפילט, װען דער זון האָט אים מיט זײן פראַנצױזקע באַקענט, אַ פרױ אַ טונקל-הױטיקע, אַ קנאָכיקע, מיט זײער גרױסע שװאַרצע אױגן, װאָס בײ זײער גאַנצער שװאַרצקײט האָבן זײ קײן טראָפּן ייִדישקײט נישט אין זיך. מיט לאַנגע פאַרביקע אױרינגלעך אין די אױער

די ברידער אַשכנזי

מיט אַ סך בראַנזאָלעטן אױף די קנאָכיקע שטאַרק-טינקעלע הענט, מיט דינע געטאָקטע פיס, װאָס קוקן אַרױס פון שטאַרק קירצן קלײדל, אין קלײדער פאַרביקע, שרײענדיקע, האָט זי דערמאָנט אין אײנע פון די אונגאַרישע טענצערינס אין די קאַבאַרעטן, װאָס אַשכנזין פלעגט אַמאָל אױסקומען זען אין די װעגן, װען ער האָט געמוזט מיט סוחרים אַ געשעפט באַגיסן. קײן אײן װאָרט אױסער פראַנצױזיש האָט זי נישט פאַרשטאַנען. אַשכנזין איז גלײך קלאָר געװאָרן, אַז זי דאַרף זײן אַ גױע, אַ פראַנצױזין, צי אפשר גאָר נאָך ערגער, אַ ציגײנערין, אָדער אײנע פון די פראַנצײזישע קאָלאָניעס. ער איז שטאַרק רױט געװאָרן, דאָס גאַנצע בלוט האָט ער דערפילט אין זײן בלאַס פּנים, װען די קנאָכיקע הײס-בלוטיקע נקבה האָט אים די באַק אױסגעקושט, מיט שמחה אים אין די אױגן אַרײנגעלאַכט :

— מאָן פּער, מאָן פּער !

און באַלד דערױף האָט זי איר קלײן האָריק הינטעלע געכאַפּט אין די אָרעמס, געקושט עס אין נעזל, אין די אױגן און גערעדט דערצו מיט הײסע, ראַשיקע און פרעמדע צערטלעכע רײד.

ער האָט דעם זון נישט געפרעגט װעגן איר, אָבער ער איז געװען זיכער, אַז זי איז אַ גױע. ער האָט עס געזען סײ אין איר אױפפירונג, סײ אין דעם הינטעלע, װאָס זי האָט גאָר פון די הענט נישט אַרױסגעלאָזט. זי האָט אױך קײן ברעקל בושה נישט געהאַט אין זיך. אין זײן קעגנװאַרטאשכנזיס, איז זי פּלוצלונג צוגעפאַלן צום מאַן און אים באַדעקט מיט קושן, געצערטלט זיך צו אים און אױפגעפירט זיך גאָרנישט װי מען פירט זיך אין אַ לײטישער שטוב, װי אַשכנזי איז געװױנט געװען. ער האָט זיך גערױטלט, אַשכנזי, גאָרנישט געװוּסט װאָס צו טאָן מיט זיך פאַר בושה. נאָך די ערשטע עטלעכע טעג, האָט אַשכנזי גענומען מיטן זון רעדן װעגן אַ תּכלית. ער האָט געװאָלט אַרײנציען דעם בן-יחיד זײנעם אין דער פאַבריק, אױסלערנען אים מסחר, כדי ער זאָל האָבן װעמען איבערצולאָזן זײן פאַרמעגן, דאָס הױז אַשכנזי זאָל ײַשט אונטערגײן נאָך זײן טױט. אָבער דער זון האָט אין פאַבריק נישט געװאָלט אַרײנשמעקן. ער האָט נישט פאַרטראָגן דאָס קלאַפּן און רױשן, די אַרבעטער, דעם טומל און גערודער. עס זענען אים גאָרנישט געקראָכן אין קאָפּ אַרײן די אַלע סוחרישע רײד, װאָס דער פאָטער האָט אין אים אַרײנגערעדט. ער איז גלײך צוריק אַנטלאָפן אין פּאַלאַץ, כדי צו פאַרברענגען מיט נאַרישקײטן. גאַנצע טעג האָט ער געמאַכט ספּאָרט, געפעכט, געשװוּמען אין באַסײן, געשפּילט זיך מיטן הינטל אָדער אַרומגעריסן זיך מיטן װײב. זי האָט געמאַכט קולות, די טונקל-הױטיקע פראַנצױזקע, אַז דער פּאַלאַץ איז אױף רעדער געגאַנגען. אַשכנזי האָט קײן װאָרט נישט פאַרשטאַנען פון מבול רײד אין דער פרעמדער שפּראַך, אָבער פאַרשטאַנען האָט ער, אַז זי פליאַקעװעט גאָר אױף דעם גרױסן שטײגער. איגנאַץ האָט געשװיגן, נאָר אַז זי פלעגט זיך צעלאָזן גאָר אױף די הױכע טענער און קריכן אים מיט די נעגל אין פנים

די ברידער אַשכנזי

655

אַרײן, האָט ער זי אױסגעפּאַטשט, אַז מען האָט געהערט די הילכן איבער אַלע שטובן. אַשכנזין איז דאָס בלוט פאַרגליװערט געװאָרן. עס איז אים געװען אַ חרפּה פאַר זיך, פאַר דעם װײב, פאַר דער דינערשאַפט. װאָס-װאָס, נאָר פון אױפ!קױבן אַ האַנט האָט ער קײנמאָל נישט געהאַלטן, נאָך דערצו אױף אַ נקבה. דאָס האָט ער געװוּסט, קומט פאָר בײ גױים, בײ אַרבעטערנישט בײ לײטישע מעמשן, אין אַ ייִדישער שטוב, נאָך דערצו בײ אים אין שטוב. אָבער די ברױן-הױטיקע פראַנצױזין האָט זיך װײניק געמאַכט פון איגנאַצעס פּעטש. באַלד נאָכן אױסװײנען זיך, האָט זי גיך אָנגעפודערט דאָס פּנים, אונטערגעפאַרבט די אױגן, די ליפּן אָנגעשמירט און אין די אױגן פון אַלע אַרױפגעװאָרפן זיך קושן און האַלדזן איר שלעגער מיטן זעלבן ברען, װי זי האָט פריער געװאָרפן זיך אין צאָרן אױף אים מיט די נעגל. זי האָט געלאַכט הױך, ראַשיק, מיט הילכיקע קושן די מאַנצבילשע הענט באַדעקט. באַלד דערױף איז זי איר הינטל מיט אַזעלכע קושן באַפאַלן. בײם מיטאָג האָט זי מיט זולל וסובאשן אַפּעטיט געגעסן די פילע געריכטן און װײן געטרונקען װי אַ שיכור. אָפטמאָל פלעגט גאָר איגנאַץ פאַרנעמען דעם פאָטערס אױטאָמאָביל און אַרומפליען איבער די װעגן, איבערשרעקנדיק מיט זײן װילדן פליען אַלע דאָרפישע מענטשן, בהמות און עופות. די פּאָליצײ האָט אַלץ נײע פּראָטאָקאָלן קעגן אים געמאַכט. װיפיל מאָל דער פאָטער האָט געדאַרפט די מאַשין, האָט ער זי נישט געהאַט.

— דער יונגער הער האָט זי גענומען, — האָט דער שאָפער געזאָגט אַ ברוגזער.

אָבער ערגער פון אַלץ איז געװען מיט געלט. ער האָט אַ װעלט מיט געלט געדאַרפט, אַשכנזיס זון. ער האָט זיך אין שטאָט נגיט אַלערלײ פאַרדעכטיקע פּאַרשױנען אַרומגעפירט, אין קאָרטן געשפּילט, אין קאַבאַרעטן געגאַנגען, אַװאַנטורעס מיט אָפיצירן געהאַט אין די שאַנטאַנעו, געשיכורט. נאַכט בײ נאַכט פלעגט מען אים אַן אָנגעזױפטן פון די רעסטאָראַנען ברענגען. אױך האָט ער די דינערשאַפט געזידלט.

מענטשן האָבן אים אַלע נײע שלעכטע גרוסן פון זײן זון געבראַכט.

— ער קערט װעלטן, אַשכנזי יוניאָר, הער פּרעזעס, — האָבן זײ אים דערצײלט.

װיפל געלט דער פאָטער האָט אים נישט געגעבן, איז אים אַלץ װײניק געװען : און אַז ער האָט אים גענומען מוסרן, רעדן צו אים װעגן אַ תּכלית, האָט ער גאָרנישט געװאָלט דולדן און גענומען פּאַקן זיך אין װעג, צוריק קײן פּאַריז.

— װאָס װעסטו טאָן דאָרט ? — האָט אים דער פאָטער געפרעגט.

— אין פרעמדן-לעגיאָן אַרײנטרעטן און קײן אַפריקע אַװעק, — האָט ער געזאָגט אַ פינצטערער, קוקנדיק מיט האַס דעם פאָטער אין די אױגן — ס'איז מיר סײ װי סײ אַלע נמאס...

דער פאָטער האָט אים נישט אַװעקגעלאָזט. װידער אַמאָל און אָבער

די ברידער אַשכנזי

אַמאָל האָט ער אים געלטער געגעבן, נאָכגעגעבן אים אַלע זײנע שמד-שטיק, כדי אים אײנצונעמען, צוגעװױנען אים צום נײעם לעבן. קײן זאַך איז אים נישט געפעלן געװאָרן. ער האָט פײנט געהאַט דאָ די מאכלים, די מענטשן, די שטאָט, די שפּראַך. ער האָט גאָרנישט אױפגעהערט רײסן זיךקײן קײן פאַריז. מער נאָך פון אים איז די ברױן-הױטיקע פּאַרשױנטע זײנע אַרומגעגאַנגען אַן אָנגעבלאָזענע. אַמאָל איז ער אױף אַ װײל גוט געװאָרן, איגנאַץ, מיטן פאָטער גערעדט, צו דער מוטער געקלעפּט און אַפילו זי מיט געװאַלט אין פּאַלאַץ צום פאָטער געבראַכט. אַשכנזי איז געשטאַנען אַ פאַרלױרענער, דינהלע האָט געפלאַמט װי אַ קלײן מײדעלע.

— װאָס מאַכט מען ? — האָט אַשכנזי געפרעגט דינהלען אַ פאַרלױרענער.

— װאָס זאָל מען מאַכן ? — האָט דינהלע צוריקגעענטפערט, ברענענדיק אין פלאַמען.

איגנאַץ האָט בײדע מיט געװאַלט צוגעפירט אײנעם צום אַנדערן אין זײ מיט בײדע הענט צוגעהאַלטן.

— נו, צעקושט זיך ! נו, גענוג געװען ברוגז ! — האָט ער געזאָגט און געקװאָלן פון נחת.

די קנאָכיקע פראַנצױזקע האָט ראַשיק מיט בײדע הענט אַפּלאָדירט.

— בראַװאָ, בראַװאָ !

די עלטערן האָבן אױפגעשײנט, טאַטע-מאַמע האָבן געגלױבט, אַז ער װערט אַן אַנדערער, אַז ער װעט זיך אײנלעבן דאָ, גײן אױף אַ מענטשלעכן װעג און ברענגען זײ נחת פֿאַר אַלע צײטן. זײ האָבן שױן אַפילו גענומען װעלן דערגײן בײ אים װעגן דער פראַנצױזקע זײנער, דערװיסן זיך אײנמגול פאַר אַלעמאָל װער זי איז, װאָס זי איז און צו זענען זײ טאַקע מאַן און װײב, חלילה, אָדער בלױז געליבטער און געליבטע, װאָס קאָנען זיך פונאַנדערגײן אַזױ לײכט װי זײ זענען זיך צונױפגעקומען. זײ האָבן נאָך געװאָלט נחת האָבן אין אים, איגנאַצן, דערלעבן זײן חתונה מיט אַ הײמישער ייִדישער טאָכטער. אָבער װי גיך ער איז גוט געװאָרן, אַזױ גיך איז ער פּלוצלונג װילד געװאָרן, גאַנצע טעג זיך אין שטוב נישט געװיזן, נישט אין פּאַלאַץ, נישט בײ דער מוטער אין הױז. ער איז אַװעק קײן װאַרשע אױף טעג, נישט דערצײלנדיק פריער װעגן דעם, נישט געבנדיק פון זיך צו װיסן אַפילו. די עלטערן האָבן זיך די אױגן אױסגעקוקט. צוריקקומען פלעגט ער אַ בײזער, אַן אױפגערעגטער, שרײען, טומלען, אַז ער קאָן דאָ נישט זיצן, אַז אַלץ שטײט אים װי אַ בײן אין האַלדז.

אײנמאָל פון אַ רײזע אַזאַ איז ער מער נישט צוריקגעקומען, צוזאַמען מיט זײן פראַנצױזקע, הינטל און די זאַכן. מיט אַ װאָך שפּעטער איז אָנגעקומען פון אים אַ קורצע טעלעגראַמע, אַז ער איז װידער אין פּאַריז און אַן דער פאָטער זאָל אים שיקן געלט אױף דעם אַדרעס פון האָטעל, װוּ ער װױנט.

די ברידער אַשכנזי

657

אַשכנזי האָט זיך געפילט באַלײדיקט, געקרענקט.

— אַ זון זאָל אַזױ גאָרנישט האָבן איבערגענומען פון טאַטן ! — האָט אים געעגבערט אין מוח, װי אין די צײטן, װען איגנאַץ איז נאָך אַ ייִנגל געװען און שױן זײנע װילדע פירעכצן אַרױסגעװיזן.

גאָרנישט פון קײן ייִד איז געװען אין דעם פּאַרשױן, סײ אין זײן בענקען נאָך מיליטער, סײ אין זײן אַרומיאָגן זיך נאָך אַלערלײ הולטײסטװעס און משוגעתן, סײ אין זײן האַס צו מסחר, תּכלית-זאַכן. אינגאַנצן האָט ער אים דערמאָנט אין הונצעס זין די הולטאַיעס. אױך זײ האָבן אַזױ געהאַסט די שטאָט, דעם מסחר, די מענטשן דאָ, און מער פון אַלץ דעם אײגענעם פאָטער.

אַשכנזי האָט טעלעפאָנירט װעגן דער טעלעגראַמע דינהלען, װאָס איז אומגעגאַנגען אָן אַ קאָפּ איבער איר זון.

— מילא, — האָט ער זי געטרײסט, — אַבי ער איז דאָ, דער אוצר, זאָל זײן אין פּאַריז.

אָבער זיך אַלײן האָט ער נישט געקאָנט טרײסטן. ער האָט שױן געזען איצט, אַז די שפּיל איז פאַרן טײװל, אַז פון דעם יונג װעט קײן לײט נישט זײן. ער האָט געװאָלט אױפבױען צוריק זײן הױז מיט הײזער גלײך, צוגרײטן אַ יורש פאַר זיך, אָבער ס'לאָזט זיך נישט. נישט ער װעט פון דעם זון זײנעם די װעלט האָבן, נישט ער װעט פון אים יענע װעלט האָבן. קײן ברעקל ייִדישקײט האָט ער נישט אין זיך, שלעפּט זיך אַרום מיט אַ גױע, אַ ציגײנערין אָדער דער רוח װײסט זי װער זי איז. הלואי ער זאָל דאָס רענדל נישט איבערבײטן, אױב ער איז שױן נישט, גאָט באַהיט, געשמדט, — האָט אַשכנזי געזאָרגט.

גאָט, פאַרװאָס קומט דאָס אים ? — האָט אַשכנזי געקנײטשט דעם שטערן. — ער, װאָס דאָס גאַנצע לעבן אַרבעט ער, שלאָגט זיך פון די כוחות אַרױס, מײדט אױס יעדער הולטײסטװע, זאָל האָבן אַזאַ יורש. פאַר װעמען אַרבעט ער דען, מ'שטײנס געזאָגט ? נישט פאַר זיך. ער אַלײן האָט קײנמאָל גאָרנישט נישט געדאַרפט און דאַרף איצט אודאי גאָרנישט. זײן גאַנצע שפּײז פון טאָג איז װערט גראָשנס. פאַר װעמען האָט ער אָנגעהױבן איצט אַלץ אױפסנײ ? נאָר פאַר זײ, פאַר די קינדער. און װאָסער פרעמדקײט עס איז דאָ פון זײ צו אים ! די טאָכטער האַלט זיך פון װײטן. קױם װאָס מען זעט זי. דער זון איז אים אַ שונא. קײן מענטשלעך װאָרט האָט ער גאָרנישט געװאָלט אױסרעדן. אַפילו זיך נישט געזעגנט. בלױז אַ טעלעגראַמע נאָך געלט האָט ער צוגעשיקט.

נאָך די טעג פון צרות און עגמת-נפש אין פאַבריק האָט ער אין שטוב גאָרנישט געהאַט, אַ חוץ דער אײגענער אײנזאַמקײט און דער פרױס קרעכצן. בײ דער אַרבעט האָט ער זיך נאָך װי עס איז פאַרגעסן. אָבער אין די נעכט, די לאַנגע און שלאָפלאָזע, זענען אַלערלײ שלעכטע געדאנקען אָנגעקומען. אַלערלײ חולאתן זענען אַרױס. די בײנער האָבן געבראָכן, אױפן

די ברידער אַשסנזי

האַרץ האָט געברענט. אָפטמאָל האָט ער אַ שטעכעניש אין די זײטן געפילט, װאָס האָט גאָרנישט אָפּגעלאָזט. און פון צײט צו צײט האָט בײם האַרץ אים פלוצלונג פאַרקלעמט. נאָך פאַר דער מלחמה האָט ער אַזעלכע זאַכן דערפילט און זיך באַומרואיקט װעגן דעם, נאָר ער איז קײנמאָל צו קײן דאָקטאָר נישט געגאַנגען, נישט געהאַט קײן צײט דערצו. אין דער אַרבעט, אין יאָגן אין טרײבן האָט ער זיך אין אַלעם פאַרגעסן. אַ מאָל האָבן אים דאָקטױרים אַפילו געװאָרנט, אַז ער דאַרף זיך הײלן, אַז עפּעס איז נישט אינגאַנצן מיט זײן געזונט, נאָר ער האָט זײ נישט געהערט. ער האָט נישט געהאַט דערצו קײן געדולד.

אפילו די צײן פלעגט ער זיך נישט אױסהײלן װי עס געהערט צו זײן. ער האָט נישט געקאָנט אײנזיצן אױף דער דענטיסטן-שטול. ס'האָט אים פון אָרט געטראָגן. מיט סאָדע האָט ער פאַרטרונקען די ברענענישן אױפן האַרצן. מיט װאַרעמע פלעשער האָט ער פאַרשטופּט די װײטיקן אין די זײטן און אין רוקן. ער האָט קײנמאָל נישט געװאָלט אַװעקפאָרן אין די בעדער, װוּהין די דאָקטױרים האָבן אים געשיקט. איצט זענען זײ אַלע אַרױסגעקראָכן, די װײטיקן, מיטאַמאָל. דער גאַנצער קלײנער קערפּער זײנער איז פול געװען מיט מיחושן, שטעכעניש און ברעכענײט. דאָס װײב האָט אים געיאָגט צו דאָקטױרים, געבראַכט פּראָפעסאָרן צו אים אין שטוב, נאָר ער האָט זײ נישט געװאָלט קענען. ער האָט געװוּסט פריעראױס װאָס זײ װעלן אים הײסן — רוען אַ סך, פאָרן אין די בעדער, נישט זאָרגן זיך, שלאָפן אין די נעכט, אָפּהיטן זיך. אַשכנזי האָט קײן אײנס פון די אַלע זאַכן נילזט געקאָנט פאָלגן. מער װי שטענדיק האָט אים געטראָגן איצט, ערגער װי אַלעמאָל זענען די געשעפטן געגאַנגען, צום אָפּגרונט זענען זײ געלאָפן. אין שטוב איז געװען אײנזאַם, אומעטיק. די טאָכטער איז געװען פרעמד, פאַרטרױערט. דער זון האָט פון זיך נישט געלאָזט הערן אַ חוץ אַ טעלעגראַמע, װען דער טשעק איז אַרױסגעשיקט געװאָרן צו שפּעט. דער אומגעקומענער ברודער איז גאָרנישט אַװעק אין די נעכט פון די אױגן. װי דעמאָלט אין װאָקזאַלעכל, איז ער געלעגן פאַר אַשכנזיס אױגן אַ גרױסער, אַ מעכטיקער, מיט א שנירל בלוט פון שטערן, װאָס רינט אין דער באָרד אַרײן און גליװערט. װיפל אשכנזי האָט נישט פאַרמאַכט די אױגן, כדי נישט צו זען דאָס דאָזיקע בילד, אַלץ מער האָט ער עס געזען. ער האָט אַלערלײ פּילן גענומען, כדי די אױגן צוצומאַכן, אַנטשלאָפן צו װערן, אָבער זײהאָבן האָבן זיך נישט צוגעמאַכט. זײ האָבן זיך גלײך צו די פּילן צוגעװױנט, נישט רעאַגירט אױף זײ.

נײן, ער האָט נישט געקאָנט אױספירן די פּראָפעסאָרישע עצות װעגן רוען, נישט זאָרגן, שלאָפן אין די נעכט און אָפּהיטן זיד. זײן קלײנער צעװײטיקטער קערפּער האָט קײן רו נישט געהאַט. פון װײכסטן געלעגער אױפן פראַנצױזישן בעט האָט עס אים געהױבן.

עס האָט זיך נישט געלאָזט צוזאַמענקלעפּן דאָס צעבראָכענע הױז, װי

די ברידער אַשכנזי

ער האָט עס אָפּגעמאַכט בײ זיך אין די אומגליקלעכע פּעטערבורגער טעג. די שאַרבנס זענען זיך צעפאַלן. און ער האָט אַרומגעבלאָנדזשעט איבער די גרױסע פּאַלאַץ-שטובן אין די שלאָפלאָזע נעכט, אַרומגעטשאַפּעט אין שלאָף-ראָק און אין די שטעקשיך.

די בראָנזענע מעפיסטאָפעלן האָבן, װי אַמאָל, געשטשירעט אױף אים מיט די צײן און געלאַכט אין די שטילע נעכט זײער שפּאָטיש געלעכטער.

קאַפּיטל פינף א ון צװאַנציק

לאָדזש האָט געפּלאַצט.

די פאַפּירענע קײט, װאָס האָט די שטאָט אַרומגענומען, האָט זיך צעריסן, אױף פּיץ-פּיצלעך צעפליקט. די שלעכט-געדריקטע מאַרקן מיט די פיל נולן אױף זײ זענען אינגאַנצן אָפּגעשטעלט געװאָרן און נײע גילדנס, זילבערנע, מיט אָדלערס און אױסגעקריצטע קעפּ זענען אַרױס פון די מינצערײען אין גאַס. צוזאַמען מיט די שמאַטעדיקע מאַרקן איז פאַרשװוּנדן אין שטאָט די אַרבעט, יאָגעניש, קױף און פאַרקױף, דאָס גאַנצע פאַפּירענע לעבן. אַלץ האָט זיך אָפּגעשטעלט.

די לאַגערן און די פאַבריקן זענען געבליבן פול מיט סחורות, װאָס מען האָט אָנגעאַרבעט פאַר דער גאַנצער צײט אָן חשבון און צאָל. די קראָמען האָבן מער קײן גראָשן נישט געלײזט. די טראָטואַרן, װאָס זענען פריער פול געװען מיט קונים פון די שטעט און שטעטלעך, זענען אָפּגעלײדיקט געװאָרן. די פּאָליציאַנטן האָבן קײנעם נישט געדאַרפט יאָגן מער. אין די קאַפעען און רעסטאָראַנדלעך זענען די קעלנער אַרומגעגאַנגען עוברבטל און געיאָגט מיט די האַנטעכלעך די פליגן, װאָס האָבן געקלעפּט צו דעם פאַרלעגענעם זיסן געבעקס אױף די בופעטן. בײ די טישלעך זענען געזעסן די אַגענטן, מעקלערס, געלט-טױשער, קאָמיסיאָנערן, װאָיאַזשאָרן, זײ האָבן געשריבן מיט די בלײשטיפטן אױף די מאַרמאָרנע טאַפלס, געמעקט, חשבונות אונטערגעפירט, נאָר קײן גלאָז קאַװע האָט קײנער פון זײ נישט באַשטעלט. מען האָט בלױז גערױכערט די פּאַפּיראָסלעך אײנס נאָכן אַנדערן, אָנצינדני' דיק זײ מיט די מיליאָניקע װערטלאָזע מאַרקן, װאָס האָבן איצט פאַון שװעבעלעך גענוצט.

— אַ קאַװע ? אַ טײ ? — האָבן די קעלנערס געמונטערט די זיצנדיקע בײ די טישלעך, צו דערמאָנען זײ, אַז זײ דאַרפן עפּעס באַשטעלן.

— שפּעטער ! — האָבן זיך די מענטשן אָפּגעבעטן און געדיכט פאַרשריבן די טישלעך.

דאָס האָט מען אױסגערעכנט, װער עס האָט אָפּגעלעקט אַ בײן בײ דעם גרױסן יאַריד און װער עס האָט געבראָכן הענט און פיס. לאָדזש האָט זיך איבערגעקערט, קבצנים, משרתים, אַלערלײ פּוסטע קעפּ און דרײער

660

די ברידער אַשכנזי

זענען אַרײן אין די פעדערן אין די משוגענע טעג, האָבן געכאַפּט, געדרײט, אָנגעליגן און געבליבן בײ פאַרמעגנס. די סאָלידע, די גבירים, די שטענדיקע חכמים און גרױסע אױפטוער, זענען געבליבן בײם בײטשל, בײ די שלעכט-געדרוקטע מאַרקן, װאָס האָבן קײן װערט נישט געהאַט.

פון אױסלאַנד האָבן אָנגעהױבן זיך װײזן די ערשטע פײגל, די פאָרשטײער פון װאָל- און בײנװל-קאָמפּאַניס, װאָס זענען געקומען אױפמאָנען פאַר די רױ-שטאָפן. מער װי װערטלאָז פּאַפּיר האָבן די אָפּנעמער נישט געהאַט װאָס צו געבן. דאָס איז אַלץ געװען, װאָס איז זײ פאַרבליבן. באַנקראָטן האָבן געהאָגלט. די געריכטן זענען געװען פול מיט פּראָצעסן, אַד - װאָקאַטן. אין די טונקעלע דומפּיקע נאָטאַר-קאַנצעלאַריעס איז געװען פול װי אין חסידים-שטיבלעך. מענער האָבן באַצײטנס אָפּגעשריבן זײערע הײזער, פאַבריקן, געשעפטן אױף די נעמען פון זײערע װײבער, כדי די קרעדיטאָרן זאָלן זײ נישט צונעמען.

די פאַבריקן זענען געשטאַנען. קײן אײן ביסל רױך האָבן די פאַרקאָפּטשעטע קױמענס מער נישט געלאָזן. די אײזערנע פאַבריק-טױערן זענען געשטאַנען געשלאָסן, װי די פעסטונגען, קײנעם נישט אַרײנגעלאָזט, נישט אַרױסגעלאָזט. די אַרבעטער האָבן אין די טױזנטער איבער די גאַסן זיך אַרומגעשלעפּט, מיט לײדיקע קעשענעס און מיט איבעריקע הענט. מאַסן זענען בײ די אַרבעטס-פאַרמיטלונגס-ביוראָען געשטאַנען אין דער רײ און געװאַרט אױף דעם אױסרוף פון שמאָל-געעפנטן טירל װעגן עפּעס אַן אַרבעט. דאָס האָט מען קײן פראַנקרײך אַרבעטער געזוכט אױף צו גראָבן קױלן אין די גרובנס, און די פאַבריק-אַרבעטער האָבן זיך געשטױסן אין די רײען, כדי אַרײנצוקריגן זיך אין צעטל פון די, װאָס דאַרפן אַװעק פון אײגענעם לאַנד, הײם אין פאַמיליע, אַבי אונטער דער פרעמדער ערד צו געפינען חיונה. אַלערלײ אַגענטן פון שיפס-געזעלשאַפטן האָבן זיך אַרומגעדרײט צװישן די מענער אין די רײען, דערצײלט זײ װעגן די גליקן אין פרעמדע לענדער איבערן ים, װאָס מען קאָן מאַכן, צוגערעדט צו קױפן שיפסקאַרטן. אױסגעפּוצטע שװינדלער האָבן זיך פאַר קאָנסולן פאָרגעשטעלט און פאַלשע װיזעס און פּאַספּאָרטן געגעבן פאַר די לעצטע געלטער. אַנטיסעמיטישע אַגיטאַטאָרן האָבן גיפטיקע רעדעס געהאַלטן קעגן די ייִדישע פאַבריקאַנטן, װאָס האָבן די פּױלישע אַרבעטער אַרױסגעװאָרפן אין גאַס, כדי זײ אַװעקצושיקן אין פרעמדע לענדער און אַלײן צו בלײבן אין לאַנד, אײנצופירן דאָס מלכות פון ישראל. קירכע-באַמטע האָבן זיך מיט פּושקעס אַרומגעדרײט, געקלונגען און גערופן צו געבן נדבות פאַר דער נײער קירכע אין שטאָט, װאָס מען דאַרף אױסבױען. רעװאָלוציאָנערן האָבן שטילערהײט פּראָקלאַמאַציעס געטײלט, שלעכט-געדרוקטע פּאַפּירלעך, פול מיט האַס קעגן די רײכע און הערשער און פול מיט קאַמפס-רופן, אײנצופירן די הערשאַפט פון די אַרבעטנדיקע. אַגענטן, פּאָליציאַנטן, פּאַטריאָטישע װײבער, סטודענטן אין קלײנע פאַרביקע היטעלעך האָבן זיך נאָך

די ברידער אַשכנזי

661

די רעװאָלוציאָנערן געיאָגט, געשלאָגן זײ, אַרעסטירט און מיט קללות און שפּײענישן געפירט זײ, צעשלאָגענע, מיט בלױזע קעפּ און אונטערגעהאַקטע אױגן, אין די שטאָטישע פּאָליצײ-קאָמיסאַריאַטן.

— שלאָגט זײ, די טראָצקיס ! — האָבן קולות גערופן, — קײן פאַלעסטינע !

אױפן באַלוט זענען װידער די װעב-מאַשינען געשטאַנען איבערגעדעקט אין די װאָכן-טעג מיט די שבתדיקע טישטעכער. בײ די שנײדערס, זאָקנמאַכערינס, גאַלאַנטעריע-אַרבעטער, נײטאָרינס, זענען די מאַשינען געװען פאַררוקט אין די װינקעלעך פאַרלאָזענע און פאַרטרוקנטע. קינדער, דאַרע, אױסגעצערטע, זענען אין די שטובן געזעסן, דורך די געלאַטעטע שױבן צו די פּוסטע געסלעך אַרױסגעקוקט. די הענדלער פון אַלטװאַרג מיט זײערע לײדיקע זעק און גרױסע בערד האָבן גאָרנישט אױפגעהערט פאַררײסן די מרה-שחורהדיקע אױגן צו די אָרעמע פענצטער, זוכנדיק צו קױפן עפּעס. קײנער האָט זײ ניט גערופן. בלינדע, הינקעדיקע, קרומע, אמתע און געמאַכטע קריפּלס, האָבן זיך אַרומגעשלעפּט איבער די הױפן, פאַרלײגט זײערע געצעלטן בײ די עיפּושדיקע מיסטקאַסטנס, װוּ הפקרדיקע הינט און קעץ האָבן געראָיעט, און געזונגען זײערע טרױעריקע בעטלערישע ניגונים.

זײ האָבן אױף מער גאָרנישט געהאַט צו װאַרטן, די מענטשן פון באַלוט. שױן פריער האָבן די מאַשינען זײ אַרױסגעשטױסן, דער דאַמף האָט זײ אױסגערױכערט. אין די פאַבריקן האָבן זײ די פּױלישע און דײטשע אַרבעטער נישט אַרײנגעלאָזט. אַפילו אין די ייִדישע פאַבריקן האָבן זײ נישט געטאָרט אַרײנקומען. די גױים האָבן זײ פון די פאַבריק-האַליעס פאַריאָגט. צו זײ האָט געהערט בלױז די אַלטע װעב-שטול. אין די משוגענע טעג, װען יעדער אומזין האָט געהאַט אַן אָרט, האָבן אױך די באַלוט-לײט געאַרבעט, מיט די הענט קאָנקורענץ קעגן דאַמף געפירט. איצט זענען זײ געװען די ערשטע אַרױסצופליען. קײן אַרבעטסלאָזע-שטיצע האָבן זײ נישט געקריגן. דער װאָיעװאָדע פּאַנטש-פּאַנטשעװסקי האָט שױן אַזױ דעם געזעץ געזען צוצושנײדן, אַז בלױז די אַרבעטער פון די גרױסע פאַבריקן זאָלן קריגן זײער גראָשנדיקע באַלױנונג. די געזעלן פון די קלײנע ייִדישע װערקשטאַטלעך זענען אין חשבון נישט אַרײן.

יונגע און קרעפטיקע בחורים האָבן זיך געשטעלט אין די רײען פון די מלוכהשע אַרבעטס-ביוראָס, װוּ מען גיט שװאַרצע אַרבעט בײ גראָבן קאַנאַלן, מאַכן שאָסײען, אָבער די גױים האָבן זײ פאַרטריבן.

— געגאַנגען פון דאַנען, גהױשעס, — האָבן די אַרבעטסלאָזע זײ געיאָגט, — אַװעק, טאַטעלע, מאַמעלע, אױ װײ !...

פאַר זײ זענען געבליבן נישט מער װי די ייִדישע צדקה אין דער קהילה און די ביליקע קיכן, װאָס די פאַרמעגלעכע עלטערע דאַמען האָבן אין באַלוט אַװעקגעשטעלט. די קרעמערס אין די קרעמלעך האָבן געדרימלט

די ברידער אַשכנזי

זײער פּוסט-און-פּאַסטן דרימל. קײן גראָשן האָט מען פאַר די אױגן נישט געזען.

דאָס גאַנצע לעבן איז געװען אױף דעם װאָקזאַל. מענער, װײבער, קינדער, מיט פּעק בעטגעװאַנט, מיט שבתדיקע לײכטער, מיט האַק און פּאַק האָבן די װאָקזאַלן אָנגעפילט, האָבן אַלע װאַגאָנען פון די באַנען פאַרנומען. לאָדזש איז געלאָפן, װײבער זענען געלאָפן צו זײערע מאַנען אין אמעריקע, פאָטערס — צו קינדער, קינדער — צו עלטערן. אַמאָליקע דאָרפסלײט האָבן זיך פּלוצלונג דערמאָנט אין די גערטנער, װאָס זײ האָבן אַמאָל געפלאַנצט, אין די סעדער, װאָס זײ האָבן געהאַלטן, אין די קאַרטאָפל-פעלדער, װאָס זײ האָבן פאַרזעצט, אײדער זײ זענען קײן לאָדזש געקומען, און זײ האָבן געצױגן קײן אַרגענטינע, כדי אָנצוהױבן דאָס אַמאָליקע דאָרפישע לעבן אױפסנײ.

חלוצים מיט אָפּגעברענטע פּנימער, חלוצות מיט פּראָסטע קלײדער און פאַרפלאַמטע געזיכטער, זענען מיט זײערע זעלנערישע רוקן-זעק, מיט שטעקנס אין די הענט און מיט די בלױ-װײסע פענער הױך אױפגעהױבן, גרופּנװײז קײן ארץ-ישראל געפאָרן, כדי צו באַרבעטן די חרובע ערד פון די אבות. זײ האָבן. געזונגען זײערע העברעאישע לידער מיט האַלדזקלאַנגען, װי אָריענטאַלער, געטאַנצט זײערע התלהבותדיקע טענץ אױף די װאָקזאַלן, אין די װאַגאָנען. מער װי די פאָרער, האָבן מיטגעזונגען און געטאַנצט די באַגלײטער זײערע. מען האָט לאַנג געפאָכעט מיט די פענער צי די אָפּפאָרנדיקע און געריסן די העלדזער :

— לשנה הבאה בירושלים !

מיט ערשטער און צװײטער קלאַס, מיט אַ סך װאַליזעס, אין עלעגאַנטע קלײדער, באַהאַנגען מיט שאַכטלען, מיט בוקעטן אין די הענט, זענען פאַרמעגלעכע ייִדן מיט זײערע אױסגעפוטערטע און אױסגעבריליאַנטעװעטע װײבער און טעכטער געפאָרן צו די איטאַליענישע פּאָרטן, כדי פון דאָרט מיט לוקסוס-שיפן אַריבערצוכאַפּן זיך אין דעם ארץ-ישראל, פון װעלכן די צײטונגען שרײבן אַזױפיל און מען זאָגט, אַז מען קאָן דאָרט מיט קאַפּיטאַל גוטע געשעפטן מאַכן. נישט אין גרופּן זענען זײ געפאָרן, װי די חלוצים, נישט מיט געזאַנג און טענץ, נאָר יעדער פאַר זיך און בסוד אײנער פאַרן אַנדערן. מען איז נישט געפאָרן באַַקערן די ערד. מען איז געפאָרן קױפן פּלעצער, פאַרלײגן געשעפטן און פאַבריקן, אױב מען װעט קאָנען מאַכן אַ מטבע. שלעכט איז געװען אין לאָדזש. קײן גראָשן ריוח איז נישט געװען מער צו מאַכן אין דער שטאָט, װאָס האָט זיך איבערגעפרעסן מיט סחורה אױף יאָרן לאַנג. אױף דעם פּגר פון לאָדזש זענען, װי די היענעס, די שטײער-באַמטע אַרומגעקראָכן און געריסן שטײערן פאַר די מלוכהקאַסעס. די אײנציקע מענטשן, װאָס מען האָט אױף די לערע װיסטע גאַסן געזען, זענען געװען די מיליטער-לײט, באַװאָפנטע, אױסגעצופּטע, מיט קעפּ פאַרריסענע, אױך באַמטע אָן אַ שיעור מיט קנעפּלעך און צײכנס.

די ברידער אַשכנזי

װי הײשעריקן האָבן זײ די מלוכה-קאַסעס אָפּגעגעסן. עס איז זײ גאָר - נישט געװען אָנצוזעטיקן, און די שטײער-באַמטע, גיריקע, בײזע, הינטערליסטיקע, זענען אַרומגעלאָפן איבער די ייִדישע קראָמען און פאַבריקן, צו באַלמעלאָכעס לײדיקגײער און געריסן בײ זײ די לעצטע גראָשנס, כדי אָנצופילן די מלוכהשע קאַסעס. זײ האָבן אַרױסגענומען מאַשינען פון קעלער-שטובן, בעטגעװאַנט פון די בעטן, סחורות פון די קראָמען און אױף זײערע װאָגנס אָפּגעפירט אין די שפּײכלערס, כדי פאַר זײערע געלטער אױסצופילן די קאַסעס.

די אָרעמע ייִדישע װײבער זענען נאָכגעלאָפן נאָך די װאָגנס װי נאָך לװיה-עגלות, באַװײנט זײער אָרעמקײט, װאָס מען פירט אַװעק.

— מענטשן, זעט דאָס אומגליק דאָס גרױסע, — האָבן זײ גערופן, ברעכנדיק די הענט, — קוקט אױף דעם בראָך, װאָס האָט אונדז געטראָפן.

בײ די פאַרמעגלעכע האָט מען די געשעפטן פאַרחתמעט, דאָס צירונג פון די העלדזער בײ די װײבער אַראָפּגענומען, די גאָלדענע זײגערס פון די טאַשן בײ די מענער אױסגעלײדיקט, מען האָט געשױרן די שעפּסן, װאָס האָבן שױן לאַנג זײער װאָל געהאַט פאַרלױרן. זײ זענען דעריבער געלאָפן, די רײכע, פון דער שטאָט, אָפּגעראַטעװעט באַצײטנס, װאָס עס איז נאָןפאַרבליבן, כדי צו באַזעצן זיך אין דעם ארץ-ישראל, דעם פרעמדן און װײטן, כדי אױסצובױען אַ נײ פּױלן, אַ לאָדזש אַן אײגנס, אַ פּיעטראָקאָװער גאַס אין לאַנד פון די אבות.

פרעמד איז זײ געװען דאָס לאַנד פון די אבות, װײט. זײ האָבן גאָרנישט אָנגעהערט זיך מער מיט די האַלדזיקע אָריענטאַלישע געזאַנגען, װאָס די חלוצים האָבן אין דריטן קלאַס אַזױ הױך געזונגען, מיט די התלהבותדיקע טענץ זײערע. אין פּױליש און אין לאָדזשער דײטש האָבן זײ, אומרואיקע, זיך אױסגעפרעגט װעגן דעם קלימאַט אין דעם פרעמדן לאַנד, װעגן דער דאָרטיקער שפּראַך און מנהגים. פרעמד איז זײ געװען די שפּראַך דהעברעאישע, װאָס מ'קען עטװאָס אין סידור, אָבער מען פאַרשטײט דערפון קײן װאָרט נישט, װען מען הערט עס אין די אַראַבישע קלאַנגען. פרעמד פאַר זײערע אײראָפּעאישע קערפּערס זענען געװען די אָריענטאַלישע זון, געװיקסן און פלאַנצן. פון צעדערבױמער, פּאַלמעס, אײזלען און קעמלען, פײגנבױמער און אײלבירטן, האָבן זײ געװוּסט בלױז פון חומש, װאָס מען האָט מיט זײ אַמאָל געלערנט אין חדר. די װײבער האָבן געװאָלט װיסן, צי מען טאַנצט דאָרט די נײעסטע טענץ, צי עס זענען דאָ סאָסנע-װעלדער אױף זומער און שנײ אױף װינטער. זײ זענען נישט געװען גאַנץ זיכער, צי מען טראָגט דאָרט די פּעלצן, װאָס זײ פירן מיט זיך, און צי מען פּראַװעט מאַסען-בעלער אין קאַרנאַװאַל.

— „באָזשע קאָכאַני", — האָבן זײ געקרעכצט, — װער װײסט, װאָסער לעבן דאָרט איז אין דעם פרעמדן לאַנד !

װי אין גלות אַרײן, זענען זײ געפאָרן אין דעם לאַנד פון ישראל.

די ברידער אַשכנזי

אַגענטן, מעקלערס, שדכנים, כלל-טוער, ערד-פאַרקױפער האָבן שון באַצײטנס געשעפטן געמאַכט. פּעסער-פעלשער, פרױען-פאַרפירער, אַלערלײ מיאוסקײטן און אָפּפאַל האָבן געראָיעט אַרום די עמיגראַנטן, אָפּגענאַרט, באַשװינדלט, פאַרפירט, אױסגענוצט. פון אַלע װעגן און שטעגן איז מען געלאָפן פון לאַנד, װוּ מען האָט הונדערטער יאָרן געװױנט, צו נײע לענדער און פעלקער, קײן נאָרד-אַמעריקע און אַרגענטינע, קאַגאַדע און בראַזיליע, קובאַ און טשילי, פראַנקרײך און פּאַלעסטינע, בעלגיע און דײטשלאַנד, צו אַלע װינקלען פון ערד-קוגל.

װי מיט הונדערט יאָר צוריק קײן לאָדזש, האָבן איצט פון לאָדזש די מענטשן געצױגן, אַװעק פון דער אױסגעבױטער שטאָט צו לענדער פרעמדע, אומבאַקאַנטע, אָנצוהױבן פונסנײ.

אין לאַסט-אױטאָמאָבילן, אין דראָזשקעס, אין באַלעגאָלעשע בױדן, אין פּױערשע װעגענער, אין האַנט-װעגעלעך, אין װעלכע מענטשן זענע.יאײנגעשפּאַנט , האָבן די אױסװאַנדערער געפירט זײערע זאַכן, זײער בעטגעװאַנט און חפצים, זײערע װײבער און קינדער צו די באַנען, װאָס פירן פון פּױלן צו די גרענעצן. דאָס זענען די מענטשן אַװעק פון לאָדזש, װוּ סחורות זענען געװען אַ סך, נאָר קײן מערק זענען פאַר די סחורות נישט געװען. קײן פּלאַץ איז נישט געװען פאַר די, װאָס האָבן די שטאָט אױסגעבױט און אַװעקגעשטעלט.

פאַר די טױערן זענען די שטאָטישע גױים געשטאַנען און געקוקט אײןדי אױסװאַנדערער. זײ האָבן נישט געװוּסט, װאָס צו זאָגן, פרײען זיך אָדער באַזאָרגט זײן. װעט עס פאַר זײ זײן בעסער אָדער ערגער איצט. און זײ האָבן בלױז געשװיגן.

אױף די פעלדער, װוּ די באַנען גײען דורך, האָבן פּױערים זײערע אַקערס אָפּגעשטעלט, פאַרלײגט די הענט צו די שטערנס און מיט העלע אױגן פון אָפּגעברענטע פּנימער פאַרחידושט באַטראַכט די אָנגעשטופּטע װאַגאָנעס מיט ייִדן. פּױערטעס האָבן פאַרקאַשערט די געבלימלטע טיכלעך אױף די קעפּ און דורך די װאַגאָן-פענצטערלעך נאָכגעקוקט די חלוצישע טענץ, אױפגעכאַפּט די הילכיקע פרעמדע אָריענטאַלישע געזאַנגען.

דאָרפישע קינדער מיט הינט זענען אַרױס פאַר די געפלאָכטענע פּלױטן און געבילט און געשריגן. אין די דײטש-באַװױנטע דערפער און שטעטלעך זענען די קאָלאָניסטן און די װעבער אַרױס פון די הײזער און נאָכגעקוקט די, װאָס האָבן צו די גרענעצן געצױגן, דורך װעלכע זײ זענען אַמאָל דאָ געקומען אַהער.

גאָרנישט קײן האָפענונג איז פאַרבליבן פאַר די געבליבענע אין דער שטאָט, װאָס איז אַזױ שנעל אױסגעבױט געװאָרן אױף די פּוסטע זאַמדן. װי אַן אָפּגעריסענער אבר פון אַ גוף, אַזױ איז געלעגן איצט די שטאָט אָן דעם גרױסן רוסישן מאַרק, פון װעלכן זי האָט חיונה געצױגן. אַ װײלע האָט זי אױפגעצאַפּלט, װי אַ גוסס אין דער לעצטער מינוט, כדי אױסצוגײן

די ברידער אַשכנזי

665

דערנאָך אינגאַנצן. אױף איר פּגר האָבן די שטײער-באַַמטע געלעבט און געהאַװעט, ציענדיק אירע לעצטע זאַפטן.

צוזאַמען מיט דער שטאָט, האָט אױך דער קעניג אירער, מאַקס אַשכנזי, געפּרוּװט אױפלעבן. אָבער דאָס איז נישט געװען מער װי אַ שטאַרקע קאָנװוּלסיע פון אַ חולה-מסכן, װי דאָס העלע צעפלאַקערן זיך פון אַ צאַנקענדיק ליכט פאַרן אױסגײן. גאָרנישט האָט זיך געלאָזט צונױפקלײבן פון די צעבראָכענע שאַרבנס פון מלכות-אַשכנזי. עס האָט געפּלאַצט צוזאַמען מיט דער שטאָט, װי עס איז געבױרן געװאָרן מיט דער שטאָט.

אין אײנער אַ שפּעטער שעה אין דער נאַכט האָט אױך מאַקס אַשכנזיס האַרץ געפּלאַצט.

װי אָן לופט האָט אַשכנזי נישט געקאָנט אָטעמען אין דער שטאָט אָן רױך. די שטילע פּוסטע שטאָט האָט אים געשטיקט. ער האָט מער נישט געקאָנט פאַרזוכן פון מאָגערן עסן, װאָס דער קאַמערדינער האָט אים אױף דער זילבערנער טאַץ פײערלעך צוגעטראָגן. ער האָט מער נישט געקאָנט צו-טאָן קײן אױג אין די נעכט, װען מאָטאָרן רױשן נישט און סירענעס שװײגן.

ער האָט געשלונגען די שלאָף-פּילן אײנס נאָכן אַנדערן אין די נעכט, די אײנציקע שפּײז, װאָס זײן גוף האָט נאָך פאַרצערט. אָבער זײ האָבן אים נישט געהאָלפן. זײן גאַנץ לעבן איז אים פאַרבײגעגאַנגען אין די לאַנגע פּוסטע נעכט, זײן רױשיק אומזיניק לעבן. אַלע געשטאָרבענע קרובים זײנע, נאָענטע, באַקאַנטע האָבן .זיך דורכגעשלײכט פאַר אים — פאָטער, מוטער, חײם אַלטער זײן שװער, פּריװע. מער פון אַלע איז דער צװילינג-ברודער זײנער, יעקב בונם, גאָרנישט אָפּגעטראָטן פון זײן בעט. דאָס שנירעלע בלוט האָט נישט אױפגעהערט רינען פון זײן שטערן אין דער באָרד אַרײן און גליװערן. אַשכנזין איז אַ קאַלטקײט אין די בײנער דורכגעלאָפן. די פּוכענע קאָלדרע האָט אים גאָרנישט געקאָנט דערװאַרעמען.

װי שטענדיק, װען ער האָט נישט געקאָנט שלאָפן, איז ער אין שלאָף-ראָק און אין די שטעק-שיך אַראָפּ פון בעט און אַרומגעבלאנקעט איבער זײנע שטובן פון פּאַלאַץ. פּוסט איז אַלץ אַרום געװען. אַשכנזי האָט דערפילט אַ מורא אין די גרױסע שטובן. דער אײגענער נאָכקריכנדיקער שאָטן האָט אים געשראָקן. ער האָט געװאָלט האָבן עמעצן לעבן זיך, אָבער קײנער איז נישט געװען. בלױז דאָס װײב איז געלעגן האַלב געלײמט אין איר בעט. קײנער איז ניט געװען אַרום אים, קײן קינד, קײן אײגענער מענטש. ער האָט אַרױסגעקוקט דורך די פענצטער אין גרױסן פאַבריק-הױף אַרײן. עס איז געװען שװאַרץ דער הױף, חושד. פון שװאַרצקײט האָבן די הױכע קױמענס אַרױסגעבליקט אין די הימלען, װי אױסגעשטרעקטע פינצטערע צונגען.

ער איז צוגעגאַנגען צו די גרױסע געשניצטע שאַפעס און געזוכט אין

די ברידער אַשכנזי

די ביכער, די רײך-געבונדענע און גאָלד-באַצירטע. אָבער האָט קײן שוט װאָרט אַזעלכעס, װאָס זאָל אים זײן אײגן אין דער שפּעטער שװערער נאַכט, נישט געפונען. די גאָטישע אױסגעשטעלטע שורות אױף די גלאַטיקע דיקע בלעטלעך זענען געװען פרעמד, אומזיניק. ער האָט אַראָפּגעבױגן זיך צו דער ערד, צו די אונטערשטע פאַכן, װוּ די ספרים זענען געשטאַנען באַהאַלטענע, מען זאָל זײ נישט אַרױסזען. ער האָט אַרױסגעצױגן אַ תּנ"ך, אַן אַלטן, אַ לעדער-געבונדענעם און צעריסענעם, און צוריקגעגאַנגען צום בעט.

בײם רױטן שײן פון עלעקטרישן ליכט, אונטער דעם גרױסן פאַרשײטן בילד פון אַ נאַקעט יונג װײב, װאָס אַנטלױפט פון אַ סאַטיר, האָט ער געמישט די אַלטע שאָרסטקע בלעטער פון תּנ"ך, זײטל נאָך זײטל. די שװערע מוסר-רײד פון משלי און קהלת װעגן הבל-הבלים פון לעבן, אָט די אַלע װערטער, װאָס ער האָט זײ שטענדיק, פון קינדװײז אין חדר ביז די שפּעטערע יאָרן, פײנט געהאַט, געלאַנגװײליקט זיך פון זײ, װי פון צײנלאָזע רײד פון זקנים עובר-בטלס, זענען איצט, אין דער שפּעטער שלאָפלאָזער נאַכט, געװען נאָענט, אמת. באַלד האָבן די פינגער זײנע אַ פאַרקנײטשט בלאַט אָנגעטאַפּט. דאָס איז געװען איוב, דאָס ספר, װאָס ער האָט אין דער שבעה נאָך זײן ברודער געלערנט און אַ בלאַט דאָרט פאַרקנײטשט. מיט אַ גיריקײט, װי ער װאָלט די װערטער צום ערשטן מאָל אין זײן לעבן געזען, האָט ער גענומען מורמלען די אַלטע אָפּגעריבענע װערטער פון די געלע האַרטע בלעטער, לײענען דעם גורל פון איוב, דעם מאַן פון לאַנד עוץ, װאָס האָט געהאַט זיבן זין, דרײ טעכטער, זיבן טױזנט שאָף, דרײטױזנט טױזנט קעמלען, פינף הונדערט רינדער, גרױסע פאַרמעגנס, איז גרעסער געװען פון אַלע קינדער פון מזרח, נאָר דער שטן האָט אים אָנגעגריפן.

„און דער שטן איז געקומען אין געשלאָגן איובן מיט קרעץ פון קאָפּ ביז די פיס," האָט ער געלערנט, „ און ער האָט גענומען אַ שערבעלע צו קראַצן זיך און ער איז געזעסן אין אַש. און איובס דרײ פרײנט האָבן געטאָן הערן דאָס אַלדאָס שלעכטס, װאָס איז געקומען אױף אים, און זײ זענען געקומען יעדער פון זײן אָרט — אליפז פון תּימן, בלדד פון שוחי און צופר פון נעמי. און זײ האָבן זיך געטאָן פאַרזאַמלען צו קומען צו שאָקלען אױף אים מיט די קעפּ און צו טרײסטן. און זײ האָבן געטאָן אױפהױבן זײערע אױגן פון דערװײטנס און זײ האָבן אים נישט דערקענט. און זײ האָבן אױפגעהױבן זײערע שטימען און געװײנט. און יעדער מאַן האָט צעריסן זײן קלײד און זײ האָבן געװאָרפן ערד אױף זײערע קעפּ צום הימל. און זײ זענען געזעסן מיט אים אױף דער ערד זיבן טעג און זיבן נעכט און נישט געטאָן רעדן צו אים קײן װאָרט, דען זײ האָבן געזען, אַז זײער גרױס איז דער װײטיק. און נאָך דעם האָט איוב געעפנט זײן מױל און געפלוכט זײן טאָג..."

דיברידעראַשכנזי

667

זײן בעט געהאַנגען, כדי צו רופן דעם קאַמערדינער. אָבער יוען דער קאַמערדינער אין אַרײנגעקומען, איז אַשכנזי שױן געװען טױט.

פון די שכנישע צימערן האָבן די זײגערס אױסגעקלונגען זײערע שעהן לאַנגזאַם און פײערלעך.

אַשכנזי האָט אַװעקגעלײגט דעם ספר אַ װײלע אױפן קישן און אונטערגעשפּאַרט די האַנט צום אױער, כדי אױסצוצײלן די שפּעטע שעהן אין דער נאַכט. אין דער רגע האָט ער דערפילט אַ קלעם אין האַרץ, װי אַן אײזערנע צװאַנג װאָלט אים פעסט אָנגעכאַפּט. ער האָט אַ קרעכץ געטאָן און אָנגעכאַפּט מיט דער האַנט דעם עלעקטרישן שנור, װאָס איז איבער זײן בעט געהאַנגען, כדי צו רופן דעם קאַמערדינער. אָבער װען דער קאַמערדינער איז אַרײנגעקומען, איז אַשכנזי שױן געװען טױט.

זײן קאָפּ איז געלעגן אױפן צעקנײטשטן ספר. די האַנט האָט פעסט געהאַלטן זיך אין דעם עלעקטרישן שנור, אײנגעקלאַמערט מיט קראַמפּיקע פינגער.

קאַפּיטל זעקס און צװאַנציק

אױף דער לױה פון מאַקס אַשכנזי האָט גאַנץ לאָדזש זיך פאַרזאַמלט. די פּיעטראָקאָװער גאַס איז געװען שװאַרץ פון מענטשן, קאַרעטעס און דראָשקעס. שװאַרץ-קאַפּאָטעדיקע און שװארץ-בערדיקע חסידים, שװאַרץװאָנצעדיקע און שװאַרץ-צילינדערדיקע פאַבריקאַנטן, סוחרים און באַנקירן, דאַמען אין טונקעלע קלײדער, פאַרמעליקטע קרעמער, משרתים, מעקלערס, באַלמעלאָכעס, חדר-ייִנגלעך, ישיבה-בחורים, אָרעמעלײט, קאַליקעס, דאָס גאַנצע גרױסע ייִדישע לאָדזש, פון דער פּיעטראָקאָװער ביזן באַלוט, איז זיך צונױפגעקומען צו באַגלײטן צו זײן אײביקער רו דעם אײביק-אימרואיקן לאָדזשער מאַן.

אין דעם סוף פון מאַקס אַשכנזי האָט מען געזען דעם סוף פון דער שטאָט, אין זײן לױה — די לױה פון לאָדזש. און אַלע זענען געגאַנגען טרױעריקע אין לאַנגן צוג, טריט בײ טריט, שפּאַן נאָך שפּאַן. אױבנאָן, בײ דער מיטה, אָן יעדער פאַרפּוצונג און בלומען, זענען געגאַנגען דרײ פאַרהילטע װײבער אין שװאַרצן. כאָטש זײערע פּנימער זענען געװען פאַרהילטע אין טרױער, האָבן אַלע געװוּסט, אַז דאָס זענען בײדע װײבער אַשכנזיס און זײן טאָכטער. מיט געבױגענע קעפּ, האַלטנדיק זיך אונטער די הענט, האָבן די דרײ אלמנות געצױגן נאָך דער לאַנגזאַם-פאָרנדיקער עגלה.

די קברנים האָבן אַ קלײנעם קבר, װי פאַר אַ קינד, אױסגעגראָבן פאַר דעם קעניג פון לאָדזש. אַ פרעמדער ייִד האָט װײנענדיק געזאָגט נאָד אים קדיש.

668

די ברידער אַשכגזי

ייִדן האָבן זיך אַראָפּגעבױגן צו דער ערד און געװאָרפן ערד אױוזײן קבר.

— פון ערד קומסטו און צו ערד גײסטו, — האָבן זײ געמורמלט הינטערװײלעכטס.

אױף דעם לאָדזשער הימל האָט זיך אַ שװערע כמאַרע אַראָפּגעלאָזט, אַ װינט האָט גענומען בלאָזן און שיטן שטױב די מענטשן אין די אױגן. שװער, װי די כמאַרע איבער זיך, זענען די באַגלײטער צוריקגעגאַנגען אין דער שטאָט אַרײן, דער פּוסטער און פרעמדער.

— זאַמד, — האָבן ייִדן געברומט, פאַרשטעלנדיק די אױגן פאַרן שטױב, װאָס האָט זײ נאָכגעיאָגט.

— אַלץ, װאָס מיר האָבן געבױט דאָ, איז געװען אױף זאַמד, — האָבן זקנים שטיל געמורמלט.

דער אָװנט האָט גענומען צופאַלן גיך, האַסטיק. אױף דעם פאַרװאָלקנטן הימל האָט אַ געבױגן שנירל פון פײגל, װי אַ האַלבע לבנה, זיך שאַרף געצײכנט, גיך געפלױגן ערגעץ און הױך געשריגן.